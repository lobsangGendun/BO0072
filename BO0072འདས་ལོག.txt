འདས་ལོག
རྩོམ་པ་པོ་ལེའོ་ཁཱོལ་སི་ཁོ།


ས་བཅད་དང་པོ།

གཅིག
བཙོན་མ་མཱ་སི་ལོ་ཝཱ་ཡི་མི་ཚེའི་གཏམ་རྒྱུད་ཧ་ཅང་སྤྱིར་བཏང་
བ་ཞིག་ཡིན་ཏེ།
མཱ་སི་ལོ་ཝཱ་ཡི་མ་ལགས་ནི་གཉེན་མ་སྒྲིག་པའི་ཞིང་གྲོང་གི་བུད་
མེད་ཅིག་ལ་སྐྱེས་པའི་བུ་མོ་ཁེར་སྐྱེས་ཤིག་རེད། ཞིང་གྲོང་གི་བུད་
མེད་དེས་བུད་མེད་བགྲེས་མོ་གཉིས་ཀྱི་བཞོན་མ་བཞོ་ས་ཞིག་ཏུ་ལས་
ཀ་སྒྲུབ་བཞིན་ཡོད། བུ་མོ་དེའི་ཕ་ལགས་ནི་ས་གང་སར་ངེས་མེད་
དུ་འཁྱམས་པའི་འཁྱམ་པོ་ཞིག་ཡིན། བུད་མེད་བགྲེས་མོ་དེ་གཉིས་
ལས་གཅིག་བཞོན་མའི་ར་བར་ཡོང་ནས་བུད་མེད་ལས་བཟོ་པ་ཚོས་
བཤིགས་པའི་མར་ལ་དྲི་ངན་བྲོ་བར་རྐྱེན་བྱས་ཏེ་ཁོ་ཚོར་གཤེ་གཤེ་
གཏོང་དུ་ཡོང་བ་མིན་ན། མོ་ཡང་སྔོན་ཆད་ཁོ་ཚོ་དང་འདྲ་བའི་ལས་
དབང་གཅིག་འདྲ་ཡིན། སྐབས་དེར་ལོ་ན་གཞོན་པའི་བཙས་མ་དང་
མོའི་སྙིང་ལ་རྗེ་བོའི་བྱིས་པ་གཉིས་ཟོག་ཁང་དུ་ཉལ་ཡོད་པ་མཐོང་
འཕྲལ། བུད་མེད་བགྲེས་མོ་དེས་བཞོན་མའི་ར་བའི་ནང་གི་བུད་མེད་
ཚོ་ལ་དམིགས་ནས( དེ་སྔ་ཕྲུ་གུ་བཙས་པའི་བུད་མེད་ཅིག ) འདི་
ལྟར་ཟོག་ཁང་དུ་འདུག་ཏུ་བཅུག་ཡོད་པ་གཞིར་ཡང་བསྐྱར་གཤེ་
གཤེ་རྣ་ལ་གཟན་པ་ཞིག་བཏང་རྗེས། ཁ་ཕྱིར་འཁོར་ནས་འགྲོ་གྲབས་
བྱེད་སྐབས། འཇིག་རྟེན་མི་ཡུལ་འདིའི་མགྲོན་དུ་སླེབས་པའི་བྱིས་པ་
དེ་མཐོང་བྱུང་། དེ་འཕྲལ་མོའི་སེམས་སུའང་ན་ཟུག་དང་སྐྱོ་སྣང་གང་
ཡིན་མི་ཤེས་པ་ཞིག་སྐྱེས་བྱུང་། མོས་རྗེས་སོར་བྱིས་པ་དེར་ཡི་གེའི་
འབྲི་ཀློག་བསླབ་པའི་འགན་འཁྲི་རང་རྟོགས་ཀྱིས་ཁས་བླངས། མོས་
མ་སྨད་དེ་གཉིས་ཀ་སྙིང་རྗེ་བས། དུས་རྒྱུན་བྱིས་པ་དེའི་ཨ་མར་དངུལ་
དང་འོ་མ་སོགས་སྦྱིན་འོངས། དེ་ཡང་བྱིས་པ་དེར་འཚོ་བཅུད་རྒྱས་
ཆེད་ཡིན་ལ། བྱིས་པ་དེའང་གསོན་ཐུབ་སོང་། བུད་མེད་བགྲེས་མོ་
གཉིས་ཀྱིས་བྱིས་པ་དེར་སྲོག་ཐར་ཞེས་འབོད་ཀྱིན་ཡོད། བྱིས་པ་དེ་ལོ་
གསུམ་ཙམ་སོན་རྗེས་མོའི་ཨ་མ་འཇིག་རྟེན་མི་ཡུལ་དང་བྲལ་སོང་།
མིག་འབྲས་ནག་པོ་ཡོད་པའི་བྱིས་པ་དེ་སྙིང་རྗེ་བོ་དང་སྣང་སྐྱིད་
ཞིག་ཀྱང་ཡིན་པས། བུད་མེད་བགྲེས་མོ་གཉིས་ནས་ཀྱང་མོ་ལ་བརྩེ་
འདང་ཆེ།
བུད་མེད་བགྲེས་མོ་གཉིས་ལས་གཅུང་མོ་སོ་ཧྥེ་ཡཱ•ཡེ་ཝཱ་ནོ་ཝི་
ནཱ་ནི་བུ་མོ་ཆུང་ཆུང་དེའི་དགེ་རྒན་རེད། མོ་ངང་རྒྱུད་རིང་ཞིང་གཤིས་
འཇམ་སྤྱོད་བཟང་ཞིག་ཡིན། གཅེན་མོ་མ་རེ་ཡཱ•ཡེ་ཝཱ་ནོ་ཝི་ནཱ་ནི་
གཤིས་རྒྱུད་གྱོང་བོ་ཞིག་རེད། སོ་ཧྥེ་ཡཱ•ཡེ་ཝཱ་ནོ་ཝི་ནཱ་ཡིས་བུ་མོ་ཆུང་
ཆུང་དེར་ལྭ་བ་གྲལ་དག་རེ་སྐོན་པ་དང་ཡི་གེའི་འབྲི་ཀློག་བསླབས་
ནས་མོ་རང་ནར་སོན་དུས་སྲས་མོ་ཞིག་ཏུ་འགྱུར་བའི་རེ་བ་ཆེ། ཡང་
མ་རེ་ཡཱ•ཡེ་ཝཱ་ནོ་ཝི་ནཱ་ཡིས་བསམ་པར་བྱིས་པ་དེར་ལས་ཀ་
བསླབས་ནས་མ་འོངས་པར་གཟེངས་སུ་ཐོན་པའི་གཡོག་མོ་ཞིག་ཏུ་
སྐྱེད་སྲིང་བྱེད་ཐུབ་ན་སྙམ། རྒྱུ་མཚན་དེའི་དབང་གིས་མོས་ནམ་རྒྱུན་
བུ་མོ་ཆུང་ཆུང་དེར་ཅི་བསླབ་ཐམས་ཅད་གཟབ་ནན་བྱེད་པ་དང་ཆད་
པ་འགེལ་བ་རེད། མོས་རང་གི་སེམས་ཁམས་མི་སྐྱིད་པའི་སྐབས་དང་
བསྟུན་ནས་ཐ་ན་རྡུང་རྡེག་ཀྱང་བྱེད་སྲིད། གཤིས་ཀ་མི་འདྲ་བ་གཉིས་
ཀྱི་ཤུགས་རྐྱེན་འོག་ནར་སོན་པའི་བུ་མོ་ཆུང་ཆུང་དེ་མི་དར་མར་གྱུར་
རྗེས། ཕྱོགས་གཅིག་གཡོག་མོ་ཡིན་ལ་ཕྱོགས་གཅིག་སྲས་མོ་རུ་གྱུར།
ཁོ་མོ་ཚོས་མོའི་མིང་ལ་ཁཱ་ཋོ་ཤཱ་ཞེས་བཏགས། མོས་ལྭ་བ་ཚེམ་བཟོ་
དང་ཁང་བར་གཙང་སྦྲ་བྱེད་པ། ས་དཀར་གྱིས་དམ་པའི་གཟུགས་
བརྙན་ཕྱི་བ། དེ་མིན་ད་དུང་ལས་ཀ་ཙག་ཙིག་ཀྱང་ལས་བཞིན་ཡོད།
མཚམས་ལན་རེར་དཔེ་ཆ་ཀློག་ནས་བུད་མེད་བགྲེས་མོ་གཉིས་ལ་སྐྱོ་
སྣང་སེལ་རོགས་བྱས།
གསར་བུ་མང་བོ་གཉེན་སློང་དུ་ཡོང་ན་ཡང་མོས་དེ་དག་ལ་ཁ་ཡ་
གཏན་ནས་མ་བྱས།མོ་རང་ཉིད་ལ་མཚོན་ནས་བཤད་ན།མོ་ལ་དགའ་
མདོག་སྟོན་མཁན་དང་ལུས་ཀྱི་ཤེད་ཤུགས་ལ་བརྟེན་ནས་འཚོ་བ་རོལ་
བའི་སྐྱེས་པ་དེ་དག་དང་གཉེན་སྒྲིག་ན་མོའི་འཚོ་བ་ཧ་ཅང་དཀའ་
ཁག་ཏུ་འགྱུར་ཉེན་ཆེ་ལ། དེ་ལྟར་བྱས་ཚེ། མོ་རང་ལ་གོམས་ལོབས་སུ
གྱུར་ཡོད་པའི་འཚོ་བ་སྐྱིད་པོ་དེ་ཡང་བརླག་འགྲོ་བར་བསམས།
མོ་དེ་ལྟར་མོ་ལོ་བཅུ་དྲུག་ལ་སོན་པའི་ལོ་དེར། བུད་མེད་བགྲེས་
མོ་གཉིས་ཀྱི་ཚ་བོ་སློབ་གྲྭ་ཆེན་མོ་ཞིག་ན་སློབ་གཉེར་བྱེད་བཞིན་
པའི་སྐུ་སྲས་དེ་མོ་གཉིས་ལ་ལྟ་རུ་སླེབས་པ་དང་། ཁཱ་ཋོ་ཤཱ་སྐུ་སྲས་དེར་
བརྩེ་འདང་ཟབ་མོ་ཆགས་ཡོད་ནའང་མོས་ཁོ་ལ་གསལ་བོ་བཤད་མ་
ཕོད། ཐ་ན་རང་ལ་དེ་འདྲའི་ཚོར་ཤེས་བྱུང་བའང་དོགས་པ་ཟ་བཞིན་ཡོད།
ལོ་གཉིས་ཀྱི་རྗེས་སུ། སྐུ་སྲས་དེ་དམག་གྲལ་དུ་ཞུགས་ནས་ས་
ཐག་རིང་བོར་འགྲོ་ཁའི་སྔོན་ཏག་ཏག་ལ། ཁོ་ཡང་བསྐྱར་བུད་མེད་
བགྲེས་མོ་གཉིས་ལ་སྐོར་རྒྱག་ཏུ་ཐོན་པ་དང་། སྐབས་དེར་ཁོ་རང་
དེ་གར་ཉིན་བཞིའི་རིང་བསྡད། གནས་དེ་དང་ཁ་འབྲལ་ཁའི་དགོང་
མོ་དེར། ཁོ་དང་ཁཱ་ཋོ་ཤཱ་གཉིས་ལུས་འབྲེལ་ཆགས་པར་མ་ཟད། འགྲོ་
ཁར་ཁཱ་ཋོ་ཤཱ་ལ་ཨུ་རུ་སུའི་ཤོག་སྒོར་བརྒྱ་ཐམ་པ་སྤྲད་རྗེས། ཁོ་གཞི་
ནས་བུད་སོང་། ཟླ་ངོ་ལྔ་འགོར་རྗེས་མོས་རང་ལ་མངལ་ཆགས་ཡོད་
པ་གསལ་ཐག་ཆོད། དེའི་རྗེས་སུ་མོས་གང་དང་སུ་ཡང་སྣང་འཇོག་
བྱེད་མི་འདོད་དེ། མངལ་ཆགས་པའི་དོན་དག་དེ་ནི་ངོ་གནོང་དགོས་
པ་ཞིག་ཡིན་སྟབས་དེ་ལས་ཇི་ལྟར་གཡོལ་ཐབས་བྱ་རྒྱུ་ནི་མོས་བསམ་
བློ་གཏོང་ས་ཉག་གཅིག་ཡིན། མོས་བུད་མེད་བགྲེས་མོ་གཉིས་ལ་སྲི་
ཞུ་སྒྲུབ་སྐབས་བློ་རྩེ་གཅིག་ཏུ་མི་གཏོད་པ་དང་ཁྲལ་མངོན་སླ་བཅོས་
བྱེད་པར་མ་ཟད།ཐེངས་ཤིག་ལ་མོ་རང་གིས་ཀྱང་ཅི་ཡིན་ཆ་མི་འཚལ་
བར་བུད་མེད་བགྲེས་མོ་གཉིས་ལ་ཚིག་རྩུབ་ཀྱང་སྨྲ་བཞིན་ཡོད། མོ་
རང་གི་བྱས་ཉེས་ལ་ནོངས་འགྱོད་ཆེན་པོ་སྐྱེས་ནས་མོ་ས་ཆ་གཞན་དུ་
འགྲོ་དགོས་པའི་རེ་ཞུ་བཏོན་པ་ལྟར། ཁོ་མོ་གཉིས་ཀྱིས་ཀྱང་མོར་མ་
རངས་པའི་རྣམ་འགྱུར་སྟོན་བཞིན་ཡོད། མོའི་འདོད་མོས་བཞིན་འགྲོ་
རུ་བཅུག་པ་རེད།
དེའི་འཕྲོར་མོས་སྤྱི་བདེ་ཉེན་རྟོག་དཔོན་ཚང་གི་གཡོག་མོ་བྱས།
དེ་རུ་ཟླ་ངོ་གསུམ་ཙམ་ལས་སྡོད་མ་ཐུབ། སྤྱི་བདེ་ཉེན་རྟོག་དཔོན་ནི་མི་
བགྲེས་པོ་ཞིག་ཡིན་ན་ཡང་ནམ་རྒྱུན་མོ་ལ་ཆགས་གཏམ་དང་བྱ་སྤྱོད་
ཡ་མ་བརླ་སྟོན་བཞིན་ཡོད། ཐེངས་ཤིག་ལ་ཁོས་མོ་ལ་བརྙས་བཅོས་
བྱེད་རྩིས་བྱེད་སྐབས། མོས་ཡུན་རིང་ཁོག་ཏུ་བཅུག་པའི་ཞེ་སྡང་ཁ་རུ་
བྱོ་ནས“ཕག་རྒན” དང“འཆལ་པོ།” ཞེས་སྡིག་མོལ་བྱས་པར་མ་ཟད།
ཞེ་སྡང་གིས་ཕུད་རྒྱག་ཅིག་བྱས་པས་ཁོ་སར་འགྱེད་དུ་བཅུག དེའི་
དབང་གིས་ཅུའུ་ཀྲང་ཚང་གི་གཡོག་མོའི་ལས་ཀ་ཤོར་སོང་བ་རེད།
མོས་ཕྲུ་གུ་བཙའ་བའི་དུས་ལ་སླེབས་ཉེ་ཡོད་པས། ཡང་བསྐྱར་
ལས་ཀ་ཞིག་བཙལ་རུང་དེར་དོན་སྙིང་ཆེར་མི་འདུག དེ་བས་མོ་
ལྐོག་ཏུ་ཆང་ཚོང་འདྲེན་བྱེད་མཁན་གྱི་ཞིང་གྲོང་གི་སྐྱེ་གཡོག་མ་
ཞིག་གི་ཁྱིམ་ཚང་དུ་བསྡད། ཁོ་མོས་བདེ་བླག་ངང་ཕྲུ་གུ་ཞིག་བཙས་
པ་དང་ཕྲུ་གུ་བུ་ཞིག་རེད་འདུག ཡིན་ན་ཡང་སྐྱེ་གཡོག་མ་དེས་སྔོན་
ཏག་ཏག་ལ་སྡེ་བ་དེའི་ནང་གི་ནད་དུག་བྱུང་ཡོད་པའི་སྦྲུམ་མ་ཞིག་ལ་
སྐྱེ་གཡོག་བྱས་མ་ཐག་ཡིན་པས། དེས་སྐྱེས་མའི་ཚ་ནད་ཁཱ་ཋོ་ཤཱ་ལ་
བགོས་པས། མོས་བཙས་པའི་བུ་ཕྲུག་དེ་ཡང་མྱུར་མོར་བདག་མེད་ཕྲུ་
གུ་གསོ་ཁང་གིས་སྒྲུབ་པའི་སྨན་ཁང་དུ་མི་སྐྱེལ་ཐབས་མེད་དུ་གྱུར། བུ་
ཕྲུག་དེ་བསྐྱལ་པའི་རྒན་མོ་དེའི་ངག་སྒྲོས་ལྟར་ན། བུ་ཕྲུག་དེ་སྨན་ཁང་
དུ་ཐོན་མ་ཐག་ཚེ་ལས་འདས་སོང་ཟེར། ཁཱ་ཋོ་ཤཱ་སྐྱེ་གཡོག་མ་ཚང་ལ་
འབྱོར་དུས་མོའི་ལག་ཏུ་བསྡོམས་པས་ཨུ་རུ་སུའི་ཤོག་སྒོར་ཆིག་བརྒྱ་
ཉེར་བདུན་ལས་མི་འདུག སྒོར་ཉེར་བདུན་དེ་མོའི་ལས་གླ་རེད་ལ། དེ་
ལས་ཤོག་སྒོར་བརྒྱ་ཐམ་པ་ནི་མོ་དང་ལུས་འབྲེལ་ཆགས་པའི་སྐུ་
སྲས་དེས་བྱིན་པ་རེད་འདུག སྐྱེ་གཡོག་མ་ཚང་ནས་ཕྱིར་ཐོན་དུས་
མོའི་ལག་ཏུ་ཨུ་རུ་སུའི་སྒོར་མོ་དྲུག་མ་གཏོགས་ལྷག་མི་འདུག མོས་
སྒོར་མོ་བཀོལ་ནས་གང་འདོད་དུ་དངོས་པོ་ཉོ་བ་ལས་གྲོན་ཆུང་བྱ་མི་
ཤེས། ཚོང་བདག་གིས་མོ་ལ་དངོས་པོ་ཉོ་མིན་འདྲི་བའི་སྐབས་སུ་མོས་
ཀྱང་གང་ཞུས་དེ་བཞིན་བྱེད་ཀྱིན་ཡོད། སྐྱེ་གཡོག་མས་མོ་ལ་ཨུ་རུ་
སུའི་སྒོར་མོ་བཞི་བཅུ་བསླངས་པ་དེ་ཟླ་ངོ་གཉིས་ཀྱི་སྡོད་གླ་དང་ཟས་
རིན། ད་དུང་མོ་ལ་གཉོར་སྐྱོང་བྱས་པའི་གླ་རིན་རེད། ཡང་ཤོག་སྒོར་
ལྔ་བསླངས་པ་དེ་ནི་མོས་བཙས་པའི་བུ་ཕྲུག་དེ་བདག་མེད་ཕྲུ་གུ་གསོ་
ཁང་གི་སྨན་ཁང་དུ་བསྐྱལ་བའི་གླ་རིན་ཡིན་འདུག དེ་ལས་གཞན་
སྐྱེ་གཡོག་མས་མོ་ལ་ཤོག་སྒོར་བཞི་བཅུ་བསྐྱིས་ནས་ཟོག་ཅིག་ཉོས།
དེའི་འཕྲོ་ན་ཤོག་སྒོར་ཉི་ཤུ་ལྷག་ཡོད་པ་དེས་ཁཱ་ཋོ་ཤཱ་མོ་རང་གིས་ལྭ་བ་
དང་ཀ་ར་སོགས་དངོས་པོ་ཙག་ཙིག་ཉོས།
ལག་ཏུ་དངུལ་མེད་པས། ཁཱ་ཋོ་ཤཱ་ཡིས་ཡང་བསྐྱར་ལས་ཀ་ཞིག་
མི་བཙལ་རང་བཙལ་རེད། དཀའ་ལས་ཁག་པོ་མྱངས་མཐར་མོར་
ནགས་ཚལ་དཔོན་པོ་ཚང་ནས་གཡོག་པོའི་ལས་ཀ་ཞིག་རག་ཐུབ་
སོང་། ནགས་ཚལ་དཔོན་པོ་གཉེན་སྒྲིག་བྱས་ཟིན་ནའང་ཁོ་ཡང་སྤྱི་
བདེ་མགོ་ཁྲིད་དང་འདྲ་བར་ཁོ་ཚང་ལ་སོང་བའི་ཉིན་དང་པོ་ནས་བཟུང་
མོ་ལ་འདུག་བཟོད་མི་བདེ་བ་བྱས་པས། མོ་ཁོ་ལ་སུན་སྣང་སྐྱེས་པ་དང་
ཅི་ནུས་ཀྱིས་ཁོ་དང་གཡོལ་ཐབས་བྱེད་བཞིན་ཡོད། འོན་ཀྱང་། ཁོ་ནི་སྐུ་
ངོ་ཡིན་པས། གང་འདོད་དུ་མོར་མངག་བཅོལ་བྱེད་པ་ལས་གཞན། ད་
དུང་གཡོ་སྒྱུའི་ཐབས་ལ་བྱང་ཆ་ཡོད་པ་ཞིག་ཀྱང་རེད། མཇུག་མཐར་
གོ་སྐབས་བཙལ་ནས་མོ་ལ་བཙན་གཡེམ་བྱས། ནགས་ཚལ་དཔོན་
གྱི་ཆུང་མས་གནས་ཚུལ་དེ་ཤེས་སོང་བ་འདྲ། ཐེངས་ཤིག་ཁྱོ་ག་དང་ཁཱ་
ཋོ་ཤཱ་གཉིས་ཁང་བར་བསྡད་ཡོད་པ་མཐོང་རྗེས། རྒྱུག་ཡོང་ནས་མོ་ལ་
གཅར་རྡུང་བྱས་པ་དང་། ཁཱ་ཋོ་ཤཱ་ཡིས་རང་ལ་སྲུང་སྐྱོབ་བྱེད་ཆེད་ཁོ་
གཉིས་ཀྱིས་རྡུང་རེས་བྱས་བྱུང་། དེའི་དབང་གིས་ཁཱ་ཋོ་ཤཱ་ནགས་ཚལ་
དཔོན་ཚང་གི་སྒོར་ཕྱི་སྐྲོད་བྱས་ལ་གླ་ཕོགས་ཀྱང་མ་ལོན།
དེའི་འཕྲོར་ཁཱ་ཋོ་ཤཱ་གྲོང་ཁྱེར་ན་གཏན་སྡོད་བྱས་ཡོད་པའི་ཨ་ནེ་
ཚང་དུ་སོང་། ཨ་ནེ་ནི་ལྭ་བཀྲུ་ཁང་ཞིག་གི་བདག་མོ་ཡིན། དེ་ནི་མོ་
དང་མོའི་བྱིས་པ་ད་དུང་གང་ཡང་མི་ནུས་པའི་ཁྱོ་ག་བཅས་ཀྱི་འཚོ་
རྟེན་རེད། མོས་ཁཱ་ཋོ་ཤཱ་མོའི་ལྭ་བཀྲུ་ཁང་དུ་རོགས་རམ་བྱེད་པར་
བོས་བ་ཡིན་མོད། འོན་ཀྱང་ཨ་ནེའི་ལྭ་བཀྲུ་ཁང་ནང་གི་བུད་མེད་
ལས་བཟོ་བ་དག་གི་འཚོ་བ་ཧ་ཅང་ཐབས་ཆག་དང་ཁག་པོ་ཡིན་པ་
ཤེས་རྗེས། ཁཱ་ཋོ་ཤཱ་ཐེ་ཚོམ་གྱི་ཀློང་དུ་ཚུད། མཐའ་མཇུག་མོས་བསམ་
བློ་ཞིབ་ཏུ་བཏང་མཐར་གཡོག་པོ་དང་གཡོག་མོའི་ལས་ཀ་མཚམས་
སྦྱོར་བྱེད་ས་ཞིག་ཏུ་ཐོ་འགོད་བྱས། དེ་དག་གི་མཚམས་སྦྱོར་བྱས་པ་
བརྒྱུད་མོ་གཞུང་བཙུགས་ཉིན་མོའི་སློབ་གྲྭ་རུ་བུ་གཉིས་སློབ་གྲྭར་
བསྐྱལ་བཞིན་པའི་ཨ་མ་བགྲེས་མོ་ཚང་གི་གཡོག་མོ་བྱས། ཁཱ་ཋོ་ཤཱ་
ཁོ་ཚང་དུ་སོང་ནས་གཟའ་འཁོར་གཅིག་གི་དུས་ཡུན་ལས་འགོར་
མེད་མོད། གཟུགས་བོངས་ཆེ་ཞིང་ཁ་སྤུ་ཅུང་ཙམ་ཡོད་པའི་བུ་ཆེ་བ་
དེ་སློབ་བཤོལ་བྱས་ཏེ། མོའི་གམ་དུ་བཅར་ནས་མོ་བདེ་བར་སྡོད་དུ་མ་
བཅུག ཁོའི་ཨ་མས་སྐྱོན་ཆ་ཐམས་ཅད་ཁཱ་ཋོ་ཤཱ་ལ་ཁག་བཀལ་ནས་
མོ་ཕྱིར་སྐྲད།
ལས་ཀ་གསར་བ་མང་བོ་ལས་གྲབས་བྱས་ཀྱང་ཐམས་ཅད་ངལ་
བ་འབྲས་མེད་དུ་གྱུར་རྗེས། ཁཱ་ཋོ་ཤཱ་ཐབས་ཟད་འུ་ཐུག་གིས་སྨད་
འཚོང་མ་ཞིག་ཏུ་གྱུར། སྨད་འཚོང་མའི་འཚོ་བ་དེ་མོས་ལོ་ངོ་བདུན་ལ་
རོལ། མོས་སྔ་གཞུག་སྨད་འཚོང་ཁང་གཉིས་ནས་སྨད་བཙོང་། སྨན་
ཁང་དུ་ཐེངས་གཅིག་བསྡད། མོས་སྨད་བཙོངས་པའི་ལོ་ངོ་བདུན་ལོན་
པའི་ལོ་དེར་ཡང་གཅིག་བཤད་ན་མོ་ལོ་ཉེར་བརྒྱད་ལ་སོན་པའི་ལོ་
དེར། བློ་ཡིད་ལས་འདས་པའི་དོན་རྐྱེན་ཞིག་བྱུང་བས་མོ་བཙོན་ཁང་
དུ་བཅུག་པ་དང་། མོ་དྲི་ངན་འཐུལ་བའི་བཙོན་ཁང་དུ་བཅོམ་འཕྲོག་
རྐུ་གསུམ་བྱེད་མཁན་གྱི་ཉེས་ཅན་དང་མི་གསོད་ལག་དམར་དག་དང་
མཉམ་དུ་བཙོན་ནས་ཟླ་ངོ་གསུམ་ཙམ་བསྡད་རྗེས། ད་ལྟ་ཁྲིམས་ཁང་
དུ་ཁྲིད་དེ་འདྲི་གཅོད་བྱེད་སྒང་རེད།
གཉིས།
ནེ་ཁི་ལོ་ཌྷ་ཧྥི་ཡིས་ཚིགས་ཇ་འཐུང་ཚར་རྗེས། དེ་མུར་དཔེ་ཁང་
དུ་སོང་ནས་ཁྲིམས་ཁང་གི་འབོད་ཡིག་ཡོད་མེད་ལ་ལྟ་རུ་སོང་བ་དང་།
དུས་ཚོད་ག་ཙམ་སྟེང་ཁྲིམས་ཁང་དུ་བསླེབ་རྒྱུ་གཏན་འཁེལ་བྱས། དེའི་
འཕྲོར་སྐུ་དྲག་གི་སྲས་མོ་ལ་འཕྲིན་ལན་བྲིས། དཔེ་ཁང་དུ་འགྲོ་ན་ཁོའི་
རི་མོ་འབྲི་ཁང་བརྒྱུད་དགོས། རི་མོ་འབྲི་ཁང་ནང་དུ་རི་མོ་འབྲི་སྤྱད་ཀྱི་
རྒྱང་སྒྲོམ་ཞིག་ཡོད་པ་དེ་གར་རྩོམ་འཕྲོར་ལུས་པའི་རི་མོའི་བརྩམས་
ཆོས་ཤིག་བཞག་འདུག གྱང་ངོས་སུ་རི་མོའི་སྦྱང་རྩོམ་འགའ་བཀལ་
ནས་ཡོད། དེ་དག་མིག་གི་མཐོང་ལམ་དུ་བརྒྱུད་རྗེས་རི་མོ་འབྲི་བའི་
ཐད་སྔར་ལས་ཡར་རྒྱས་འབྱུང་མི་ཐུབ་པ་དང་རང་ལ་དེའི་ཐད་ནུས་པ་
ཅི་ཡང་མེད་པའི་ཚོར་སྣང་ཞིག་ངང་ངམ་ཤུགས་ཀྱིས་སྐྱེས། ཉེ་ལམ་ཁོ་
ལ་དེ་འདྲའི་ཚོར་སྣང་ནམ་རྒྱུན་འབྱུང་བཞིན་ཡོད་པར་མ་ཟད། སྣང་
ཚུལ་དེའི་འབྱུང་རྐྱེན་གཙོ་བོ་ཡང་མཐར་གཏུགས་ན་ཁོའི་ཐལ་དྲགས་
པའི་མཛེས་དཔྱོད་ཀྱི་རོལ་མྱོང་བྱེད་སྟངས་ལ་འབྲེལ་བ་ཡོད། གང་ལྟར་
ཡང་། དེ་འདྲའི་ཚོར་སྣང་ཡོད་པས་ཁོ་རང་བག་ཕེབས་ལྷོད་གཡེང་
ཞིག་མིན། ལོ་བདུན་གྱི་ཡར་སྔོན་དུ། ཁོས་རང་ལ་རི་མོ་འབྲི་བའི་སྐྱེས་
སྟོབས་ཀྱི་ཤེས་རབ་ལྡན་པ་གསལ་ཐག་བཅད། ཁོས་དམག་དཔོན་གྱི་
ལས་འགན་ལས་ལས་ཁུར་དགོངས་ཞུ་བྱས་ལ། སྒྱུ་རྩལ་གསར་རྩོམ་བྱ་
རྒྱུ་ནི་ཡོད་ཚད་ལས་མཐོང་ཆེན་དུ་བརྩི་པ་ལས་བྱ་འགུལ་གཞན་དག་
རྣམས་མཐོང་ཆུང་དང་སྣང་མེད་དུ་འཇོག་བཞིན་ཡོད་ནའང་། དོན་
དངོས་སུ་ལས་བསམ་སར་མི་འགྲོ་བསགས་སར་འགྲོ་ཞེས་པ་ལྟར་
ཁོའི་བསམ་ཐོག་ཏུ་རྟ་ཕོ་རྒྱུག་རྒྱུག་ཅིག་མ་བྱས་པས། ཁོའི་སེམས་
ཁམས་སྐྱིད་པོ་མིན། ཁོའི་གདོང་ལ་སྐྱོ་སྣང་ཞིག་ཤར་ཏེ་རི་མོ་འབྲི་
སའི་ཁང་བའི་ནང་འཛུལ། ཁང་བ་དེའི་ནང་གི་བཀོད་པ་མཛེས་ཉམས་
བཏོད་ཡོད་ཅིང་མཐོ་ལ་ཁོད་ཡངས་པ་ཞིག་ཡིན་པར་མ་ཟད། བལྟས་
ཚོད་ལ་བག་ཕེབས་དང་ལྷོད་གཡེང་། ད་དུང་གཞན་དང་མི་མཐུན་
པའི་ཁྱད་ཆོས་ཤིག་ཀྱང་འཛོམས་ཡོད། ཁོས་རི་མོ་འབྲི་ཁང་གི་ཕྱོགས་
བཞི་མཚམས་བརྒྱད་ལ་ཞིབ་ལྟ་ཞིག་བྱས་འཕྲལ་འབྲི་སྟེགས་ཆེན་
པོའི་སྟེང་གི་ཕུག་རོན་གྱི་གཟེབ་ལྟ་བུའི་འཐེན་སྒམ་ནང་དུ་ཁྲིམས་
ཁང་གི་འབོད་ཡིག་དེ་མཐོང་བྱུང་། ཁོ་དུས་ཚོད་བཅུ་གཅིག་གི་སྔོན་དུ་
ངེས་པར་ཁྲིམས་ཁང་དུ་ཐོན་དགོས་པའང་ཤེས།
ཁོས་ཅི་མི་སྙམ་པའི་ངང་དངན་པ་རིང་མོ་འཐེན་རྗེས་སྐུ་དྲག་གི་
སྲས་མོ་ལ་འཕྲིན་ལན་བྲིས་ཏེ། མོས་གདན་འདྲེན་བྱས་པར་བཀའ་
དྲིན་ཞུས་པར་མ་ཟད། གང་ནུས་ཅི་མགྱོགས་ཀྱིས་ཟ་མ་བཟའ་སར་
ཐོན་རྒྱུ་ཡིན་པ་ཁག་ཐེག་བྱས། འཕྲིན་ཡིག་བྲིས་ཚར་རྗེས། ཁོས་མགོ་
ནས་མཇུག་བར་ཞིབ་ལྟ་ཞིག་བྱས་ཚེ་འཕྲིན་ཡིག་གི་ནང་དོན་མཛའ་
བརྩེ་བཏོད་ཉམས་ཆེ་དྲགས་པས། ཡང་བསྐྱར་འཕྲིན་ལན་ཞིག་བྲིས།
དེ་ཡང་ཧ་ཅང་སྣང་མེད་ཡིན་དྲགས་པས་སྲས་མོ་ལ་ཕོག་ཐུག་བཟོས་
འགྲོ་སྙམ། ཁོས་འཕྲིན་ཡིག་དེ་གཉིས་རེ་རེ་བཞིན་གཤགས་རྗེས།གློག་
གི་འབོད་བརྡ་མནན་པ་དང་། དེ་འཕྲལ་སྨ་ར་རྒྱ་རག་བཞག་ཡོད་པ་
དང་ཡ་ཁ་དང་མ་ནེ་ན་ཡོད་པའི་སྤུ་ཐམས་ཅད་གཙང་མར་བཞར་
ནས་འོད་ཀྲིག་གེར་བཏང་ཡོད་ཅིང་གདོང་ལ་གཟན་ནན་གྱིས་ཉམས་
ཤར་བ་དང་སྐེད་པར་མདོག་སྐྱ་བོའི་སྲིལ་བལ་གྱི་པང་ཁེབས་བཅིངས་
ཡོད་པའི་གཡོག་པོ་བགྲེས་པོ་ཞིག་སླེབས་བྱུང་།
“ཁྱེད་ཀྱིས་མི་མངགས་ནས་ཤིང་རྟའི་འཁོར་ལོ་ཞིག་གླས་ཤོག"
“ལགས་སོ།སྐུ་ངོ”
“དེ་མིན་ད་དུང་སྒུག་བསྡད་ཡོད་པའི་ཁོར་ཁཱ་ལྗེན་སི་ཚང་གི་མི་
དེ་ལ་ཁོ་ཚང་གིས་གདན་འདྲེན་ཞུས་པར་ལྷག་བསམ་ཟོལ་མེད་ཀྱིས་
བཀའ་དྲིན་ཆེ། ང་གང་ལྕོགས་ཅི་ལྕོགས་ཀྱིས་ཐོན་ཐུབ་ངེས་ཡིན་ཞེས་
བཤད་རོགས།”
“ལགས་སོ། སྐུ་ངོ”
“དེ་ལྟར་བྱས་ཚེ་གུས་མེད་བཟོས་ཡོད་པ་འདྲ། ཡང་ངས་འཕྲིན་
ལན་བཟང་བོ་ཞིག་འབྲི་མ་ཐུབ། གང་ལྟར་དེ་རིང་མོ་དང་ཐུག་འཕྲད་
བྱེད་ངེས་ཡིན།” ནེ་ཁི་ལོ་ཌྷ་ཧྥི་ཡིས་སེམས་ལ་དེ་ལྟར་དྲན་བཞིན་དཔེ་
ཁང་ལས་སྒོར་ཐོན་ཏེ་རང་གི་ལྭ་རིང་ལེན་དུ་སོང་།
ཁོ་ཁང་བ་ལས་ཕྱིར་ཐོན་སྐབས། ཁོ་ལ་གསལ་ཆ་ཡོད་པའི་ཤིང་
རྟའི་ཁ་ལོ་བ་ཞིག་གིས་འཁོར་ལོར་འགྱིག་སྦྱིན་སྤྲད་ཡོད་པའི་ཤིང་རྟ་
འཁོར་ལོ་ཞིག་གི་སྒོ་འགྲམ་དུ་ཁོར་སྒུག་ཡོད།
“ཁྱེད་རང་ཁ་སང་སྐུ་སྲས་ཁཱ་ལྗེན་སི་ཚང་ནས་ཕྱིར་སོང་མ་ཐག་
ང་ཐོན་པ་ཡིན།"ཤིང་རྟའི་ཁ་ལོ་བ་ཁ་ཕྱིར་འཁོར་བཞིན་དེ་ལྟར་བཤད།
“སྒོ་སྲུང་བས་བཤད་ན་ཁྱེད་རང་ཕྱིར་སླེབས་མ་ཐག་རེད་ཟེར།" ཤིང་
རྟའི་ཁ་ལོ་བ་དེས་ནེ་ཁི་ལོ་བྷོ་ཧྥི་ནི་ནམ་རྒྱུན་ཁོར་ཁཱ་ལྗེན་སི་ཚང་དུ་
ཡོང་བཞིན་ཡོད་པ་ཤེས་ཡོད་པར་མ་ཟད། རྗེས་སོར་ཁོ་ཐེངས་མང་
དུ་གླས་ན་འདོད།
ནེ་ཁི་ལོ་བྷོ་ཧྥི་ཡི་སེམས་ལ “ཤིང་རྟའི་ཁ་ལོ་བས་ཀྱང་ང་དང་
ཁོར་ཁཱ་ལྗེན་སི་ཚང་གི་འབྲེལ་བ་ཤེས་ཡོད།” བསམས། ཁོ་དང་ཁོར་
ཁཱ་ལྗེན་སི་སྐུ་དྲག་ཚང་གི་སྲས་མོ་གཉེན་སྒྲིག་ན་འོས་མིན་གྱི་གནད་
དོན་དེ་ཡང་བསྐྱར་ཁོའི་བསམ་པའི་ཡིད་ཀྱི་གཏིང་རིམ་དུ་འཁོར་
བྱུང་། གནད་དོན་དེ་ཡང་ཁོ་དེ་སྔར་འཕྲད་པའི་གནད་དོན་གཞན་
དག་དང་འདྲ་བར་ཁོའི་ཡིད་སེམས་ཐེ་ཚོམ་གྱི་རྒྱ་རུ་ཚུད་པར་གྱུར།
སྤྱིར་བཤད་ན། ནེ་ཁི་ལོ་བྷོ་ཧྥི་ཡི་བསམ་པར། ཁོ་གཉེན་སྒྲིག་
འདོད་པའི་རྒྱུ་རྐྱེན་ནི། ཁྱིམ་ཚང་ཞིག་གིས་མི་ལ་བློ་བདེ་བག་ཕེབས་
སྦྱིན་ཐུབ་པ་ལས་གཞན། གཉེན་སྒྲིག་བྱས་ཚེ་ཁོས་ཡ་རབས་སྤྱོད་
བཟང་གི་འཚོ་བ་ཞིག་རོལ་ཐུབ་པར་བསམས། དེ་ལས་ཀྱང་གལ་ཆེ་
བ་ཞིག་ནི། ཁྱིམ་ཐབ་ཅིག་འཛིན་ཐུབ་པ་དང་ལྷག་པར་དུ་བྱིས་པས་
ཁོས་ད་སྔ་རོལ་བཞིན་པའི་སུན་སྣང་གི་འཚོ་བར་ཕུན་སུམ་ཚོགས་
པའི་འཚོ་བ་རོལ་སྟངས་ཤིག་སྦྱིན་ཨེ་ཡོང་བསམས་བྱུང་།
ཡང་གཉེན་སྒྲིག་བྱེད་མི་འདོད་པའི་རྩ་བའི་རྒྱུ་རྐྱེན་ནི་ལང་ཚོ་
ཡལ་བའི་ཁེར་རྐྱང་པ་དག་གིས་རང་དབང་ལ་ཚོད་བགམ་ཐེབས་པར་
དོགས་པ་དང་ད་དུང་བུད་མེད་ཅེས་པའི་གསང་བ་ལྐོག་གྱུར་བ་དེར་
འཇིགས་སྣང་སྐྱེས་པས་ཀྱང་ཡིན།
བྱེ་བྲག་ཏུ་སྨྲས་ན། ཁོ་མེའི་སེ (སྲས་མོ་ཁཱ་ལྗེན་སི་ཡི་དངོས་
མིང་ལ་མ་རེ་ཟེར་མོད། འོན་ཀྱང་མོ་རང་སྡོད་སའི་དམིགས་བསལ་
གྱི་ཁོར་ཡུག་ཇི་བཞིན་མོར་ད་རུང་མིང་གཞན་ཞིག་ཀྱང་ཡོད) དང་
གཉེན་སྒྲིག་བྱེད་དོན་ནི་མོ་སྐྱེས་སའི་ཁྱིམ་ཚང་མིང་གྲགས་ཡིན་པ་
དང་། ཕྱོགས་གང་ཅིའི་ཐད་ཀྱི་སྐད་ཆ་འཆད་ལུགས་དང་གོམ་པའི་
འདེགས་འཇོག ཞལ་གྱི་འཛུམ་མདངས་སོགས་མི་གཞན་དང་ཡེ་
ནས་མི་འདྲ་བ་རེད་ལ། དེ་དག་གིས་མོ་མི་གཞན་ལས་ཁྱད་འཕགས་
ཤིག་ཏུ་མི་བསམ། དེ་ལས་ཀྱང་གལ་ཆེ་བ་ནི་མོས་མྱངས་པའི་སློབ་
གསོའི་བྱང་ཚད་མཐོ་བ་ཞིག་ཡིན། ཁོས་དེ་ལས་གཞན་པའི་མིང་
ཚིག་གིས་མོའི་མི་གཤིས་ལ་གདེང་འཇོག་བྱེད་མི་ཐུབ། འོན་ཀྱང་
ཁོས་དེར་མཐོང་ཆེན་བྱེད་བཞིན་ཡོད། དེ་མིན། མོས་མི་གཞན་དང་
སུ་ཞིག་ལས་ཀྱང་ཁོར་མཐོང་ཆེན་བྱེད། དེའི་དབང་གིས་ཁོ་ལ་རྒྱུས་
མངའ་ཡོད་པ་གདོན་མི་ཟ། ཁོ་ལ་རྒྱུས་མངའ་ཡོད་པར་གྱུར་པ་དེས་
ཀྱང་ཁོའི་ཐུན་མིན་རིན་ཐང་ལ་མཐོང་ཆེན་བྱས་པས་ནེ་ཁི་ལོ་བྷོ་ཧྥི་ལ་
མཚོན་ནས་བཤད་ན་ཁོ་མོར་བློ་རིག་བཀྲ་བོ་དང་སྤྱང་གྲུང་འཛོམས་
པའི་བདེན་དཔང་ཡིན། ཡང་མེའི་སེ་དང་གཉེན་སྒྲིག་མི་འདོད་པའི་
རྒྱུ་རྐྱེན་གཙོ་བོ་ནི་ཁོ་རང་མེའི་སེ་ལས་ཀྱང་བྱང་ཚད་བཟང་བའི་བུ་
མོ་ཞིག་ལ་རེ་སྒུག་བྱེད་འདོད་ཆེ་བས་ཡིན། དེ་མིན་མོ་ད་ལོ་ལོ་ཉེར་
བདུན་ལ་སོན་ཡོད་པས། ཁོ་ཕལ་ཆེར་མོའི་དགའ་རོགས་ཐོག་མ་དེ་
ཡིན་མི་སྲིད་སྙམ་པའི་དྲན་ཚུལ་དེས་ཁོའི་ཡིད་སེམས་སྡུག་ལ་སྦྱར།
ཁོ་ལ་ཕྲག་དོག་གི་མེ་ལྕེ་འབར་དྲགས་པས་མོ་རང་སྐྱེས་པ་གཞན་
ལའང་དགའ་མྱོང་ཡོད་བསམས་ན་ཁོས་བཟོད་བསྲན་བྱེད་དཀའ་བ་
ཞིག་རེད། དེ་ནི་འདས་ཟིན་པའི་དོན་བྱ་ཞིག་ཡིན་ཡང་རུང་། མོས་
སྔོན་ཆད་མོ་ཁོ་དང་འཕྲད་པ་ཤེས་མི་སྲིད་ལ། མོ་མི་གཞན་ལའང་
དགའ་ལོས་ཆོག་སྙམ་པའི་དྲན་ཚུལ་དེས་ཁོ་སྔར་བཞིན་ཁམས་མི་
དྭངས་པར་གྱུར། དེ་ལྟར་ཡིན་ཚེ། གཉེན་སྒྲིག་འདོད་ཀྱང་ཆོག་མི་
འདོད་ཀྱང་རུང་། གང་ཡིན་ཡང་དེར་གནས་ལུགས་ཀྱིས་ཕྱུག་ཡོད།
དེ་གཉིས་ཡོག་ཟུར་མེད་ཅིང་གོང་འོག་མེད། ཡང་རྒྱུ་མཚན་དེའི་
དབང་གིས་ནེ་ཁི་ལོ་བྷོ་ཧྥི་ཡིས་རང་ཉིད་ལ་འཕྱ་སྨོད་ཅིག་བྱས་ནས་།
རང་ཉིད་དངོས་གནས་ལེགས་བཤད་ཁྲོད་ཀྱི་བོང་བུ་དེ་དང་འདྲ་བར་
སྐྱ་རྩྭ་གང་ཞིག་བདམས་དགོས་པ་མ་ཤེས་པར་ལུས་འདུག་འདོད།
“གང་ལྟར་ཡང་། མ་རེ་ཝཱ་སེ་ལེའེ་ཝི་ནཱ (དབུ་བཞུགས་སྐུ་དྲག་
གི་ཆུང་མ) ཡིས་ལན་སློག་པར་ངང་སྒུག་བྱེད་དགོས་པར་མ་ཟད་མོ་
དང་འབྲེལ་བ་གཏན་གཅོད་མ་བྱས་གོང་དུ་ངས་དོན་བྱ་ཅི་ཡང་སྒྲུབ་
མི་འོས།” ཞེས་ཁོས་དེ་ལྟར་བསམ་བློ་བཏང་། ཁོས་ཐག་གཅོད་བྱེད་
ཡུན་ངེས་པར་དུ་ཇེ་རིང་དུ་བཏང་ནས་ཁོ་རང་བློ་བདེ་བག་ཕེབས་སུ་
གཏང་དགོས།“རེད་དེ།དོན་དག་དེ་དག་ལ་རྗེས་སོར་ཡུན་གྱིས་བསམ་
བློ་གཏོང་།” ཁོ་བསྡད་ཡོད་པའི་ཤིང་རྟ་འཁོར་ལོ་དེ་ཁོད་ཡངས་ངོས་
སྙོམས་ཀྱི་གཞུང་ལམ་བརྒྱུད་ནས་བསམ་མེད་ཚོར་མེད་ངང་ཁྲིམས་
ཁང་གི་སྒོ་ཁར་འབྱོར་བྱུང་།
“ངས་དུས་རྒྱུན་སྒྲུབ་བཞིན་པ་ལྟར་ད་ལྟ་ངས་དངོས་གནས་
རང་འགན་གཙང་སྒྲུབ་བྱས་ནས་རང་གི་སྤྱི་ཚོགས་འགན་འཁྲི་ལག་
བསྟར་བྱེད་རྒྱུ་ཡིན།ངས་དེ་ལྟར་སྒྲུབ་ན་འགྲིག་གི་བསམ། ཡང་གཅིག་
བཤད་ན། དོན་དག་དེ་ལྟ་བུས་ནམ་རྒྱུན་མི་ལ་དགོད་ཁ་སློང་།” ཁོ་སྒོ་
སྲུང་མི་སྣའི་ཉེ་གམ་བརྒྱུད་དེ་ཁྲིམས་ཁང་གི་ཚོམས་ཆེན་དུ་འབྱོར།
ནེ་ཁི་ལོ་བྷོ་ཧྥི་རྗེས་སུ་ལུས་ཡོད་རུང་། ཁོས་ད་དུང་ཡུན་རིང་བོ་
སྒུག་དགོས། ཁྲིམས་ཁང་གི་ལས་བྱེད་མི་སྣ་ཞིག་ད་དུང་ཡང་ཁྲིམས་
ཁང་དུ་འབྱོར་མེད་པས་མི་ཚང་མས་མུ་མཐུད་དུ་སྒུག་དགོས།
གསུམ།
“ཁྲིམས་ར་ཚོགས་འགོ་རྩོམས།ཚང་མ་ཡར་ལོངས། ",,
ཁྲིམས་དཔོན་གྱིས་ཡིག་ཆར་རགས་ཙམ་བལྟས་རྗེས། བརྒྱུད་
བསྒྲགས་པ་དང་དང་དྲུང་ཡིག་གཉིས་ལ་དྲི་བ་འགའ་དྲིས་པ་དང་།དེ་ལས་
ཁག་ཐེག་བྱས་པའི་ལན་སློག་རྗེས། དེ་མུར་ཉེས་ཅན་མི་སྣ་ཁྲིམས་རར་
ཐོན་དགོས་པའི་བཀའ་བསྒྲགས།
སྒྲོམ་སྐྱོར་ལྟག་རྒྱབ་ཀྱི་སྒོ་ཕྱེ་པ་དང་མཉམ་དུ་མགོ་ལ་དམག་
ཞྭ་གྱོན་པའི་དམག་སྲིད་ཉེན་རྟོག་པ་གཉིས་ཀྱིས་ལག་ཏུ་སོ་སྲུང་
བའི་དམག་གྲི་ཐོག་ནས་ཐོན་བྱུང་ལ། རྗེས་སུ་ཉེས་ཅན་མི་སྣ་གསུམ་
གཅིག་རྗེས་གཉིས་མཐུད་དུ་ཐོན་བྱུང་། དེ་དག་ནི་ངོ་གདོང་དུ་གྲོ་
ཐིག་ཡོད་པའི་སྐྲ་སེར་པོ་ཅན་གྱི་སྐྱེས་པ་གཅིག་དང་བུད་མེད་གཉིས་
བཅས་རེད།
ལོ་ན་གཞོན་པའི་བུད་མེད་དེ་ནི་ཏག་ཏག་མཱ་སི་ལོ་ཝཱ་རེད་འདུག
མོ་ཁྲིམས་རའི་ནང་ཐོན་མ་ཐག་དེ་གར་ཡོད་པའི་སྐེས་པ་ཚང་མས་མོ་
ལ་བལྟས། ཡུན་རིང་ཞིག་ལ་མོའི་དཀར་འཇམ་གྱི་ངོ་གདོང་དང་འོད་
ཆེམ་ཆེམ་གྱི་མིག་ཟུང་ནག་པོ། དེ་མིན་བཙོན་གོས་འོག་ཏུ་མཐོན་
པོར་འབུར་ཡོད་པའི་མྱོས་བུམ་ཟུང་ལ་མིག་ཅེར་ཡོད། ཐ་ན་མོ་དམག་
སྲིད་ཉེན་རྟོག་པའི་མདུན་ནས་ཕར་འགྲོ་སྐབས་ཁོའི་མིག་གཉིས་ནི་རི་
མོ་མཁན་གྱིས་བྲིས་པ་ལྟར་ཙུམ་ཙུམ་ཡང་མི་བྱེད་པར་མོ་འདུག་སར་
བསྡད་རག་བར་དུ་ཧད་དེ་བལྟས།དེ་འཕྲལ་ཁོ་ཡང་དོགས་མི་བདེ་བའི་
ཚོར་བ་སྐྱེས་ནས་མྱུར་དུ་ཁ་ཕར་འཁོར་ནས། ལུས་པོ་འདར་ཤ་ཞིག་
བྱས་རྗེས་ཧོན་ཐོར་ཏེ་རང་གི་མདུན་ངོས་ཀྱི་སྒེའུ་ཁུང་ལ་བལྟས་ནས་
བསྡད།
འདྲི་རོགས་རྣམས་འདུག་རྟགས་སུ་བསྡད་རྗེས་འདྲི་གཅོད་དཔོན་
གྱིས་དེ་བཞུགས་ཀྱི་མི་རྣམས་ལ་འདྲི་རོགས་པ་དག་གི་དབང་ཆ་དང་
འོས་འགན། འགན་འཁྲི་རེ་རེ་གསལ་བཤད་ཐེངས་ཤིག་བྱས། འདྲི་
གཅོད་དཔོན་གྱིས་གཏམ་བཤད་མཇུག་རྫོགས་རྗེས་ཁོ་ཉེས་ཅན་མི་སྣ་
དག་དང་ཁ་གཏད་དུ་ལངས་ནས།و
“སའེ་མོན• ཁཱ་ཋེན་ཁེན་ཡར་ལོངས། ”
སའེ་མོན་བྲེལ་འཚུབ་དང་བཅས་མྱུར་གྱིས་ཡར་ལངས་པ་དང་
ཁ་ཤའང་འདར་ལྕུག་ལྕུག་བྱེད་བཞིན་ཡོད།
“རུས་མིང”
“སའེ་མོན•ཕེ་ཋི་རོ་ཝི•ཁཱར་ཋེན་ཁེན།” ཁོས་སྐད་འགགས་
མོས་དབུགས་ཐེངས་གཅིག་གིས་དེ་ལྟར་ཕྱིར་ལན་བཏབ། དེ་ཡང་ཕལ་
ཆེར་སྔོན་མ་ཞིག་ནས་གྲ་སྒྲིག་བྱས་ཟིན་པ་གཞི་ནས་རྟོགས་ཐུབ།
“ཐོབ་ཐང་”
“ཞིང་བ ”
“མངའ་སྡེ་དང་རྫོང་། ལྷ་སྡེ་སོ་སོ་གང་གི་ཡིན།”
“ཋོའོ་ལཱ་མངའ་སྡེ།ཁི་རེབ་ཕེ་ཝེན་སི་ཁེ་ཡཱ་རྫོང་། ཁོའོ་ཕེན་ནོ་ཝི་
སི་ཁེ་ལྷ་སྡེ།བྷོར་ཁེ་གྲོང་གསེབ་ཀྱི་ཡིན། ”
“ལོ་ག་ཚོད་ཡིན། ”
“ལོ་སོ་གསུམ། སྐྱེས་ལོ༡༨”
“ཆོས་ལུགས་གང་ལ་དད་མོས་ཡོད།”
“ཨུ་རུ་སུའི་ཆོས་ལུགས་དང་དངོས་རྒྱུད་ཆོས་ལུགས་ཤར་བ ”
“གཉེན་སྒྲིག་ཡོད་དམ།”
“འུན།མེད་ལགས།སྐུ་ཞབས
“ལས་རིགས་ཅི་ཡིན།”
“མོའོ་ཨར་མགྲོན་ཁང་དུ་ཟ་མ་སྐོལ་མཁན་ཡིན།”
“སྔོན་བསགས་ནག་ཉེས་ཡོད་དམ།"
“གཏན་ནས་མེད།སྔོན་ཆད་ང་ཚོའི་འཚོ་བ”
“དེའི་དབང་གིས་སྔོན་ཆད་ཁྲིམས་ཆད་ཕོག་མ་མྱོང་ངམ།”
“མགོ་ཐོག་གི་གནམ་སྔོན་པོ། གཏན་ནས་ཁྲིམས་ཆད་ཕོག་མ་
མྱོང་། ”
“ཞུ་གཏུག་ཡི་གེའི་བུ་ཡིག་འབྱོར་ཡོད་དམ།”
“འབྱོར་ཡོད”
“མར་སྡོད་
“ཡོ་ཧྥེ་མེ་ཡཱ་ཨ་ཝཱ་ནོ་ཝི་ནཱ་བྷོ་ཆི་ཁོ་ཝཱ། ”འདྲི་གཅོད་དཔོན་ཉེས་
ཅན་གཞན་པ་ཞིག་གི་ཕྱོགས་སུ་འཁོར་ནས་དེ་ལྟར་མིང་ནས་བོས།
འོན་ཀྱང་སའེ་མོན་སྔར་བཞིན་ཀྲང་ངེར་འགྲེང་འདུག
“ཁཱར་ཋེན་ཁེན། མར་སྡོད།”
ཁཱར་ཋེན་ཁེན་མུ་མཐུད་དུ་འགྲེང་ནས་བསྡད།
“ཁཱར་ཋེན་ཁེན། མར་སྡོད”
བརྒྱུད་བསྒྲགས་པ་མྱུར་མོར་བརྒྱུགས་ཏེ་མགོ་བོ་ཟུར་དུ་འཁོར་
ནས་རྣམ་འགྱུར་བཅོས་མས་མིག་ཆེར་བསྒྲལ་ཏེ་སྐྱོ་གར་ཞིག་འཁྲབ་
པ་དང་འདྲ་བར་སྐད་གདངས་དམའ་མོས“མར་སྡོད་དང་། མར་སྡོད་
དང”ཞེས་བཤད་རྗེས། ཁཱར་ཋེན་ཁེན་ད་གཟོད་མར་བསྡད་པ་རེད།
ཁཱར་ཋེན་ཁེན་ནི་མར་སྡོད་དུས་ཀྱང་ཡར་ལངས་བ་བཞིན་
མགྱོགས་པོས་མར་བསྡད། གོས་ལྭ་རིང་བོ་དེ་བཏུམ་བཏུམ་ཞིག་བྱས་
པ་དང་འགྲམ་པའི་ཤ་རྒོད་ནི་ལྕུག་ལྕུག་འགུལ་བཞིན་ཡོད།
“རུས་མིང་ལ་ཅི་ཟེར” འདྲི་གཅོད་དཔོན་ནི་ངལ་དུབ་ཀྱིས་དངན་
པ་ཞིག་འཐེན་རྗེས་ཞུ་གཏུག་ཕོག་མཁན་ཨང་གཉིས་པར་དེ་ལྟར་དྲིས།
མིག་གིས་ཉེས་ཅན་མ་དེར་མི་ལྟ་བར་མདུན་ངོས་ཀྱི་ཡིག་ཆར་ལྟ་
ཀློག་བྱས། འདྲི་གཅོད་དཔོན་ལ་མཚོན་ནས་བཤད་ན། གྱོད་དོན་ཞིབ་
གཅོད་བྱེད་རྒྱུ་ནི་སྤྱིར་བཏང་གི་བྱ་བ་ཞིག་ཡིན། གལ་ཏེ་མགྱོགས་མྱུར་
གྱིས་འདྲི་རྩོད་བྱེད་དགོས་ཚེ། ཁོས་གྱོད་དོན་གཉིས་མཉམ་གཅིག་ཏུ་
འདྲི་རྩོད་བྱ་ཡང་ཐུབ།
“བྷོ་ཆི་ཁོ་ཝཱ་ཟེར་ལོ་ཞེ་གསུམ་ཡིན། ཁཱ་ལོམ་ནཱ་གྲོང་རྡལ་གྱི་མི་
སེར་དཀྱུས་མ་ཞིག་ཡིན། ང་ཡང་མོའོ་ཨར་མགྲོན་ཁང་དུ་ཟ་མ་སྐོལ་
མཁན་ཡིན།”
“ངས་སྔོན་བསགས་ནག་ཉེས་བཟོས་མེད། ཞུ་གཏུག་ཡི་གེའི་བུ་
ཡིག་འབྱོར་ཡོད།”
མོས་ཧ་ཅང་ཁྲོ་གཏུམ་ཆེ་བའི་ངང་དེ་ལྟར་ལན་བཏབ། མོས་ལན་
འདེབས་ཐེངས་རེར་ཁྲོ་གཏུམ་ལྡན་བའི་སྐད་གདངས་བསམ་བཞིན་དུ་
སྤྱོད་བཞིན་ཡོད་པ་འདྲ། “ངས་ལས་ཅི་བསགས་མི་སུས་ཤེས་ཀྱང་དེར་
དོ་སྣང་བྱེད་འདོད་གཏན་ནས་མེད། ཉོག་གཏམ་མང་བོར་ཉན་འདོད་
ཀྱང་མེད།”
མོས་ཆེས་མཇུག་མཐའི་དྲི་བར་ལན་བཏབ་མ་ཐག་མི་གཞན་
པས་མོ་མ་བོས་ཀྱང་རང་ཉིད་དེ་གར་མར་བསྡད་པ་རེད།
“ཁྱོད་ཀྱི་མིང་ལ་ཅི་ཟེར།” འདྲི་གཅོད་དཔོན་གློ་བུར་དུ་ཆེས་
མཇུག་མཐའི་ཉེས་ཅན་དེའི་ཕྱོགས་སུ་འཁོར “ཁྱོད་ཡར་ལང་དགོས་
རྒྱུ་རེད།” ཁོས་གཤིས་འཇམ་ངག་འཇམ་གྱིས་ཚིག་ཅིག་ཁ་སྣོན་གྱིས་
དེ་ལྟར་བཤད།
མཱ་སི་ལོ་ཝཱ་སྒེག་ཉམས་བདེ་འཁྱུག་ངང་ཡར་ལང་བ་དང་། མྱོས་
བུམ་ཟུང་ཡང་མཐོན་པོར་འབུར་ལ། དགོད་འཛུམ་འཛུམ་གྱི་མིག་ཟུང་
གིས་འདྲི་གཅོད་དཔོན་ལ་བལྟས་ནས་བསྡད།
“ཁྱོད་ཀྱི་མིང་ལ་ཅི་ཟེར།”
མོས“ལོ་བྷོ་ཧྥི” ཞེས་བཤད།
ནེ་ཁི་ལོ་བྷོ་ཧྥི་ཡིས་སྐབས་དེར་མིག་ཤེལ་གྱོན་ནས་ཉེས་ཅན་ལ་
འདྲི་གཅོད་བྱེད་སྐབས་དེ་དག་རེ་རེར་ཞིབ་ལྟ་བྱས།
མ་རེད། དཔེ་མི་སྲིད། ཁོའི་མིག་གཉིས་ཞུ་གཏུག་ཕོག་མཁན་
གསུམ་པའི་ངོ་གདོང་དང་འབྲལ་མ་མྱོང་། “ལོ་བྷོ་ཧྥི་ཡིན་ནམ། དཔེ་མི་
སྲིད།” མོས་ལན་བཏབ་པ་ཁོས་གསལ་བོར་ཚོར་ཡོད་ན་ཡང་སེམས་
ལ་དེ་ལྟར་དྲན། འདྲི་གཅོད་དཔོན་གྱིས་ད་དུང་མུ་མཐུད་དུ་དྲི་བ་
འགའ་འདྲི་བསམ་མོད། འོན་ཀྱང་མིག་ཤེལ་གྱོན་པའི་ཁྲིམས་དཔོན་
དེ་ཚིག་པ་ཟ་ལོང་ལོང་ངང་སྐད་ཆ་ཤབ་ཤུབ་འགའ་བཤད་ནས་ཁོའི་དྲི་
བར་མཚམས་འཇོག་ཏུ་བཅུག་པས།འདྲི་གཅོད་དཔོན་གྱིས་མགོ་ལྕོག་
ལྡེམ་ཙམ་བྱས་ཏེ་ཡང་བསྐྱར་ཉེས་ཅན་མའི་ཕྱོགས་སུ་འཁོར།
ཁོས “འདི་ཅི་ཞིག་ཡིན་ནམ།” “འདི་གར་ཐོ་འགོད་བྱས་ཡོད་
པའི་མིང་ལ་ལོ་བྷོ་ཧྥི་མི་ཟེར།”ཅེས་བཤད།
ཉེས་ཅན་མས་ཅི་ཡང་མི་སྨྲ་པར་ཁ་རོག་གེར་བསྡད་འདུག
“ངས་ཁྱོད་ཀྱི་དངོས་མིང་དྲིས་པ་ཡིན།”
“ཁྱོད་ཀྱི་ཆོས་མིང་ལ་ཅི་ཟེར།”ཁྲོ་ཉམས་ཀྱིས་ཁེངས་པའི་ཁྲིམས་
དཔོན་གྱིས་དེ་ལྟར་དྲིས།
“སྔོན་ཆད་ངའི་མིང་ལ་ཁེ་ཋི་རེ་ནཱ་ཟེར”
“མ་རེད། དེ་དཔེ་མི་སྲིད།” ནེ་ཁི་ལོ་བྷོ་ཧྥི་ཡིས་རང་ལ་དེ་ལྟར་
བཤད། སྐབས་འདིར་ཁོའི་མདུན་དུ་ཡོད་པའི་ཉེས་ཅན་མ་དེ་ལ་ཁོའི་
བརྩེ་སེམས་འཁོར་མྱོང་ཞིང་། ཁོ་རང་དངོས་གནས་དགའ་མྱོང་བ་
དང་། ཨ་ནེས་གཉོར་སྐྱོང་བྱས་པ་དང་ཞོར་དུ་མོའི་གཡོག་མོར་གྱུར་
པའི་ཁཱ་ཋོ་ཤཱ་ཡིན་པ་སེམས་ཐག་བཅད། ལོ་དེར་ཁོ་ནི་འདོད་ཆགས་
རྔམ་ཤུགས་ཀྱིས་མོ་ལ་བསླུས་གཡེམ་བྱས་རྗེས་མོར་ཁ་ཡ་མ་བྱས།
དེའི་རྗེས་ཀྱི་ལོ་ཟླའི་ནང་ཁོའི་དྲན་པའི་མེ་ལོང་ངོས་སུ་མོ་གཏན་ནས་
འཆར་དུ་བཅུག་མ་མྱོང་། དོན་དེ་ཕྱིར་དྲན་བྱས་ན་དངོས་གནས་སྡུག་
བསྔལ་ཞིག་རེད་ལ། དོན་དག་དེའི་ངོས་ནས་བཤད་ན་ཁོ་ཉེས་ཅན་དུ་
གྱུར་ཡོད་པ་གདོན་མི་ཟ། རང་ཉིད་སྐྱེས་བུ་དམ་པ་ཞིག་ཡིན་མདོག་
གིས་ཁོས་སྔོན་ཆད་བུད་མེད་དེ་ལ་ཐ་ཤལ་གྱི་སྤྱོད་ངན་བསྟན།
རེད་དེ། དངོས་གནས་མོ་རེད། སྐབས་དེར་ཁོས་མོའི་ངོ་གདོང་
ན་ཡོད་པའི་གཞན་དང་མི་མཚུངས་པའི་སྨྲ་བརྗོད་ལས་འདས་པའི་
རང་རྒྱུད་དེ་གཞི་ནས་རྟོགས་བྱུང་། རང་རྒྱུད་ཁྱད་པར་བ་དེས་མོའི་
རྣམ་འགྱུར་རེ་རེར་རང་ལུགས་ཁོ་ན་ཞིག་གྲུབ་འདུག དེ་མི་གཞན་
པ་སུ་དང་གང་གི་ངོ་གདོང་དུ་རྙེད་དཀའ་བ་ཞིག་རེད། མོའི་ངོ་གདོང་
ཅུང་སྐྲང་ཡོད་ཅིང་། བལྟས་ཚོད་ལ་གཟུགས་ཁམས་མི་དྭངས་པའི་
སྣང་བ་ཞིག་སྟེར་མོད། འོན་ཀྱང་མོའི་རང་རྒྱུད་དམ། སྙིང་ལ་རྗེ་བའི་
རང་རྒྱུད་ཁྱད་པར་བ་དེ་མོའི་མཆུ་སྒྲོས་དང་ཅུང་ཟད་གཟི་ལོག་གིས་
ལྟ་བའི་མིག་ཟུང་གཉིས། དེ་ལས་ཀྱང་མོའི་གཞུང་དྲང་ཟོལ་མེད་ཀྱི་
འཛུམ་མདངས་དང་མོའི་འགྲོ་འདུག་སྤྱོད་གསུམ་གྱི་རྣམ་འགྱུར་གང་
རུང་ལས་ཡོད་ཚད་ལས་དབང་ལ་བཅོལ་བའི་རྣམ་འགྱུར་ལས་གསལ་
བོ་མངོན་ཡོད།
“ཁྱོད་ཀྱིས་སྔོན་མ་ཞིག་ནས་དེ་ལྟར་བཤད་དགོས།” འདྲི་གཅོད་
དཔོན་གྱིས་མུ་མཐུད་དུ་གཤིས་ཀ་འཇམ་མདོག་གིས་དེ་ལྟར་བཤད།
“ཁྱོད་ཀྱི་ཨ་ཕའི་མིང་ལ་ཅི་ཟེར།”
“ང་བྱི་ཕྲུག་ཅིག་ཡིན།”
“འོ། དེས་ན་ཁྱོད་ཀྱི་ཆོས་དཔོན་གྱི་མིང་ལ་ཅི་ཟེར། ”
“མེ་ཁེ་ལོ་ཝི་ཝཱ”
“མོ་ཡང་སྙིང་ཁྲིམས་གང་ཞིག་ལ་འགལ་ཡོད་དམ།” ནེ་ཁི་ལོ་བྷོ་
ཧྥི་ཡིས་མུ་མཐུད་དུ་དེའི་སྐོར་ལ་བསམ་བློ་བཏང་། ཁོའི་དབུགས་ཀྱི་
རྒྱུ་བ་ཇེ་མགྱོགས་སུ་སོང་།
“ཁྱོད་ཀྱི་ཁྱིམ་རྒྱུད་ལ་ཅི་ཟེར། ངས་འདྲི་འདོད་པ་ནི་ཁྱོད་ཀྱི་རུས་
ཅི་ཡིན།”འདྲི་གཅོད་པས་མུ་མཐུད་དུ་དྲིས།
“ཁོ་ཚོས་སྔོན་ཆད་ངའི་མིང་ལ་མཱ་སི་ལོ་ཝཱ་ཞེས་འབོད། དེ་ངའི་
ཨ་མའི་རུས་ཡིན། ”
“ཐོབ་ཐང་ཅི་ཡིན”
“མི་སེར་དཀྱུས་མ་ཡིན།”
“ཆོས་དད་ཡོད་དམ། དངོས་རྒྱུད་ཆོས་ལུགས་ཤར་བ་ཡིན་ནམ།”
“དངོས་རྒྱུད་ཆོས་ལུགས་ཤར་བ་ལ་དད་པ་ཡོད།”
“ལས་རིགས་ཅི་ཡིན། ཁྱོད་ཀྱི་ལས་ཀ་ཅི་ཞིག་སྒྲུབ་བཞིན་ཡོད།”
“ལས་རིགས་ཁྱོད་ཀྱིས་ཤེས་རྒྱུ་རེད།” མཱ་སི་ལོ་ཝཱ་ཡི་གདོང་ལ་
འཛུམ་དང་བཅས་དེ་ལྟར་བཤད། དེའི་འཕྲོར་མོས་ཁྲིམས་ར་ཧྲིལ་
བོར་ཕར་ལྟ་ཚུར་ལྟ་ཞིག་བྱས་རྗེས་ཡང་བསྐྱར་འདྲི་གཅོད་དཔོན་ལ་
ཅེར་ནས་བསྡད།
མོའི་གདོང་ལ་སྤྱིར་བཏང་མ་ཡིན་པའི་རྣམ་འགྱུར་ཞིག་མངོན་པ་
དང་། མོའི་སྐད་ཆའི་ནང་དོན་དང་མོའི་འཛུམ་མདངས། མོས་ཁྲིམས་
ར་ཧྲིལ་བོར་ལྐོག་ལྟ་བྱེད་པའི་རྣམ་འགྱུར་ནི་སྐྲག་སྣང་གིས་ཀྱིས་ཁེངས་
འདུག དེའི་དབང་གིས་འདྲི་གཅོད་དཔོན་ཡང་ངོ་ཚ་བར་གྱུར། དེ་
མ་ཐག་ཁྲིམས་ར་ཧྲིལ་བོ་འཇམ་ཅག་གེར་གྱུར་པ་དང་། འཇམ་ཐིང་
ཐིང་གི་རྣམ་པ་དེ་ཟུར་ཉན་པ་ཞིག་གི་དགོད་སྒྲས་ཡོངས་སུ་དཀྲོགས།
དེའི་འཕྲོར་མི་ཞིག་གིས་ཁ་རོག་སྡོད་ཅེས་པའི་བརྡ་ལ། “ཤུའུ” ཟེར།
འདྲི་གཅོད་དཔོན་གྱི་མིག་གཉིས་ཀླད་ལ་འཁོར་ནས་མུ་མཐུད་དུ་དྲིས།
“ཁྱོད་ལ་སྔོན་བསགས་ནག་ཉེས་ཡོད་དམ།"
“མེད" མཱ་སི་ལོ་ཝཱ་ཡིས་སྐད་དམའ་མོས་དེ་ལྟར་བཤད་པ་དང་
དབུགས་རིང་ཞིག་ཀྱང་ཞོར་དུ་འཐེན།
“ཞུ་གཏུག་ཡི་གེའི་བུ་ཡིག་འབྱོར་ཡོད་དམ།”
མོས“འབྱོར་ཟིན”ཞེས་ལན་བཏབ།
“ཁྱོད་མར་སྡོད།”
ཉེས་ཅན་གྱི་ལུས་པོ་ལྟག་རྒྱབ་ཏུ་གསེག་གསེག་བྱས་པ་དང་། ལྷ་
ལྕམ་ཞིག་དང་འདྲ་བར་སྨད་གཡོགས་ཡར་འཐེན་ཙམ་བྱས་རྗེས་
འདུག་སྟེགས་སུ་བསྡད། དཀར་ལ་རེག་བྱ་འཇམ་པའི་ལག་པ་བཙོན་
གོས་ཀྱི་ཕུ་ཐུང་ནང་དུ་འཆང་འདུག མིག་གིས་སྔར་བཞིན་འདྲི་
གཅོད་དཔོན་ལ་ཅེར་ཡོད་ལ། མོའི་གདོང་གི་རྣམ་འགྱུར་ཡང་སྔར་
བཞིན་ལྷོད་ཅིང་འཇམ།
ནེ་ཁི་ལོ་བྷོ་ཧྥི་གྲལ་ཤར་དང་པོའི་རྐུབ་སྟེགས་མཐོ་སར་བསྡད་
ཡོད་པ་དང་། མིག་ཤེལ་ད་དུང་ཡང་གྱོན་ནས་ཡོད། ཁོས་མཱ་སི་ལོ་
ཝཱ་ལ་ལྟ་བཞིན། སེམས་སུ་སྨྲ་བརྗོད་ལས་འདས་པའི་ཚོར་བ་གཞན་
ཞིག་སྐྱེས་འོངས།
བཞི།
ཞུ་གཏུག་ཡི་གེ་བཏོན་ཚར་རྗེས། འདྲི་གཅོད་དཔོན་གྱིས་ཁྲིམས་
དཔོན་གཉིས་ཀྱི་བསམ་འཆར་ལ་ཉན། དེའི་འཕྲོར་ཁཱ་ཋེན་ཁེན་
ཕྱོགས་སུ་འཁོར་པ་དང་། གདོང་གི་རྣམ་འགྱུར་ལས“ད་ལྟ་ང་ཚོས་
གྱོད་གཞི་ཚང་མར་མཐའ་གསལ་མཐིལ་མཐོང་ཞིག་བྱ”ཟེར་དང་
ཀུན་ནས་མཚུངས།
“ཞིང་བ་སེ་མོན• ཁཱ་ཋེན་ཁེན” ཁོས་དེ་ལྟར་བཤད་པ་དང་ལུས་
པོ་གཡོན་ཕྱོགས་སུ་གསེག་ཙམ་བྱས།
སེ་མོན•ཁཱ་ཋེན་ཁེན་ཡར་ལངས་བྱུང་ལ། ལག་པ་གཉིས་ལུས་
པོའི་ཕྱོགས་གཉིས་སུ་དྲང་མོར་ལུས་ལ་སྦྱར་ནས་ལུས་ཧྲིལ་བོ་མདུན་
ཕྱོགས་སུ་གསེག་ཡོད། ཁོའི་འགྲམ་ཤ་གཉིས་འདར་ལྕུག་ལྕུག་བྱེད་པ་
དང་། ཁ་མ་གྲག་པར་དྲང་མོར་ལངས་འདུག
“ཁྱོད་ཀྱིས༡༨༨×ལོའི་ཟླ༡པོའི་ཚེས༡༧ཉིན་ཡོ་ཧྥེ་མེ་ཡཱ•ཨ་ཝཱ་ནོ་
ཝི་ནཱ•བྷོ་ཆི་ཁོ་ཝཱ་དང་ཁེ་ཋི་རེ་ནཱ•མཱ་སི་ལོ་ཝཱ་དང་མཉམ་དུ་ཚོང་བ་
སེལ་ཁོ་ཧྥི་ཡི་ཡུལ་སྐོར་གོ་སྒམ་ནང་གི་སྒོར་མོ་བརྐུས་པ་དང་། དེའི་
རྗེས་ནས་ཁེ་ཋི་རེ་ནཱ• མཱ་སི་ལོ་ཝཱ་ལ་ངན་སྐུལ་བྱས་ཏེ་དུག་རྫས་ཆང་
ནང་དུ་བཏབ་ནས་སེལ་ཁོ་ཧྲི་ལ་བླུད་པས་ཁོ་རྐྱེན་ལམ་དུ་བཅུག་པས་
ཁྱོད་ཞུ་གཏུག་བྱས་འདུག ཁྱོད་ཀྱིས་རང་གི་བསགས་པའི་ནག་ཉེས་
ཁས་ལེན་བྱེད་རྒྱུ་ཡིན་ནམ།”
“དོན་དག་དེ་འདྲ་གཏན་ནས་བཟོས་མ་མྱོང་། ང་ཚོའི་ལས་སྐལ་
མི་ལ་ཞབས་འདེགས་ཞུ་རྒྱུ་དེ་ཡིན། དེ་མིན”
,,“སྐད་ཆ་དེ་ཚོ་རྗེས་ནས་ཤོད། ནག་ཉེས་ཁས་ལེན་ནམ
“འོ། ང་ལ་ཉེས་པ་མེད།ང་ཆེས་སྤྱིར་བཏང་གི”
“སྐད་ཆ་ཡོད་ན་རྗེས་སོར་བཤད་ཆོག ཁྱོད་ཀྱི་ནག་ཉེས་ཁས་
ལེན་ནམ།” འདྲི་གཅོད་དཔོན་གྱིས་བརྟན་བརླིང་དང་བློ་བརྟན་འགྱུར་
མེད་ཀྱིས་དེ་ལྟར་དྲིས།
“ངས་དོན་དག་དེའི་རིགས་གཏན་ནས་བཟོ་མི་སྲིད། རྒྱུ་
མཚན”
བརྒྱུད་བསྒྲགས་པ་ཡང་བསྐྱར་མྱུར་དུ་བརྒྱུགས་ཏེ་སེ་མོན•ཁཱ་
ཋེན་ཁེན་ཡི་གམ་ལ་ཐོན་ནས། སྐྱོ་གར་ཞིག་འཁྲབ་པ་ཇི་བཞིན་སྐད་
དམའ་མོས་ཁོ་བཀག་འགོག་བྱས། འདྲི་གཅོད་དཔོན་གྱིས་ཡིག་ཆ་
བཟུང་ཡོད་པའི་ལག་པ་དེའི་གནས་སྤར་བ་དང་གྲུ་མོའི་གོ་གནས་
བརྗེ། ཁོའི་གདོང་གི་རྣམ་འགྱུར་ལ་བལྟས་ན་“སྐོར་ཁག་འདི་མཇུག་
རྫོགས་སོང་།” ཟེར་བ་དང་ཀུན་ནས་མཚུངས། དེའི་འཕྲོར་ཁོ་ཡོ་ཧྥེ་མེ་
ཡཱ•བྷོ་ཆི་ཁོ་ཝཱ་ཡི་ཕྱོགས་སུ་འཁོར།
“ཡོ་ཧྥེ་མེ་ཡཱ•བྷོ་ཆི་ཁོ་ཝཱ༡༨༨×ལོའི་ཟླ༡པོའི་ཚེས༡༧ཉིན་མོའོ་
ཨར་མགྲོན་ཁང་དུ་ཁྱོད་དང་སེ་མོན• ཁཱ་ཋེན་ཁེན། དེ་མིན་ཁེ་ཋི་རེ་
ནཱ• མཱ་སི་ལོ་ཝཱ་ཁྱེད་གསུམ་པས་ཚོང་བ་སེལ་ཁོ་ཧྥི་ཡི་ཡུལ་སྐོར་གོ་
སྒམ་ནང་གི་སྒོར་མོ་འགའ་ཤས་དང་མཛུབ་དཀྲིས་ཤིག་བརྐུས་རྗེས་
ཁྱེད་གསུམ་པོ་བརྐུས་ནོར་བགོས་པ་མ་ཟད། ཚོང་བ་སེལ་ཁོ་ཧྥི་ལ་
དུག་ཆང་བླུད་ནས་བསད་ཡོད་པས་ཁྱེད་རང་ཞུ་གཏུག་བྱས་འདུག
ཁྱོད་ཀྱིས་ནག་ཉེས་ཁས་ལེན་ནམ།”
“ང་ལ་ཉེས་པ་ཅི་ཡང་མེད།” ཉེས་ཅན་མ་དེའི་རྣམ་འགྱུར་རྫིག་
པོ་དང་བློ་ཐག་རྦད་ཀྱིས་བཅད་ནས་དེ་ལྟར་བཤད། “ང་ཁང་པ་དེའི་ཉེ་
གམ་དུའང་མ་སོང་། གཞང་འཚོང་མ་དེ་ཁང་བའི་ནང་སོང་མྱོང་བ་
བདེན་ན། དེ་དག་ཚང་མ་མོས་སྒྲུབ་པ་རེད།”
“སྐད་ཆ་དེ་དག་རྗེས་ནས་ཤོད།” འདྲི་གཅོད་དཔོན་སྔར་བཞིན་
འཚབ་འཚུབ་མེད་པར་སྒམ་བརླིང་གིས་དེ་ལྟར་བཤད། “དེ་ལྟར་ཡིན་
ན་ཁྱོད་ཀྱིས་ནག་ཉེས་ཁས་ལེན་མི་བྱེད་པ་ཨེ་རེད།"
“ངས་སྒོར་མོ་བརྐུས་མ་མྱོང་ལ་ཆང་ཡང་བླུད་མ་མྱོང་། ཁང་བའི་
ནང་ཡང་སོང་མ་མྱོང་། གལ་ཏེ་ང་ཁང་བའི་ནང་སོང་ཡོད་ཚེ་མོ་སྒོར་
ཕུད་ཡོད་པ་ཁོ་ཐག་ཡིན།”
“འོ་ན་ཁྱོད་ཀྱིས་ནག་ཉེས་ཁས་མ་བླངས་པ་ཡིན་ནམ།”
“གཏན་ནས་ཁས་ལེན་མི་སྲིད།”
“ཧ་ཅང་བཟང་གི”
“ཁེ་ཋི་རེ་ནཱ•མཱ་སི་ལོ་ཝཱ” འདྲི་གཅོད་དཔོན་ཁ་ཕྱིར་འཁོར་ནས་
ཉེས་ཅན་གསུམ་པ་དེར་བཤད་དོན། “ཁྱོད་ལ་སྐྱོན་འདོན་ཞུ་གཏུག་
བྱེད་དོན་ནི། ཁྱོད་ཀྱིས་ཚོང་བ་སེལ་ཁོ་ཧྥི་ཡི་ཡུལ་སྐོར་གོ་སྒམ་གྱི་ལྡེ་
མིག་བཟུང་ནས་སྨད་འཚོང་ཁང་ནས་མོའོ་ཨར་མགྲོན་ཁང་དུ་སོང་
རྗེས། གོ་སྒམ་ནང་གི་སྒོར་མོ་འགའ་དང་མཛུབ་དཀྲིས་ཤིག་བརྐུས་
པས་ཞུ་གཏུག་བྱས་པ་རེད།”
ཁོས་སྐད་ཆ་དེ་དག་བཤད་སྐབས་དཔེ་ཆ་ཞིག་བློར་འཛིན་པ་
དང་གཉིས་སུ་མ་མཆིས། དེ་དང་མཉམ་དུ་ལུས་པོ་གཡོན་ཕྱོགས་ཀྱི་
ཁྲིམས་དཔོན་ཕྱོགས་སུ་གསེག་ཙམ་བྱས། ཁྲིམས་དཔོན་དེས་ཁོའི་རྣ་
བར་གཏད་ནས་སྐད་གདངས་དམའ་མོས་དངོས་དཔང་རྩིས་ཁྲའི་ནང་
བཀོད་པའི་ཆང་དམ་དེ་གར་སོང་མི་ཤེས་ཟེར། “གོ་སྒམ་ནང་གི་སྒོར་
མོ་དང་མཛུབ་དཀྲིས་ཤིག་བརྐུས་པ་རེད།” འདྲི་གཅོད་དཔོན་གྱིས་
ཡང་བསྐྱར་དེ་ལྟར་བཤད། “དེའི་འཕྲོར་བརྐུས་ནོར་བགོ་བྱ་བརྒྱབ་
པ་རེད། དེ་རྗེས་ནས་ཁྱོད་དང་སེལ་ཁོ་ཧྥི་གཉིས་མཉམ་དུ་མོའོ་ཨར་
མགྲོན་ཁང་དུ་སོང་བར་མ་ཟད། ཁོར་དུག་ཆང་བླུད་དེ་བསད་འདུག
ཁྱོད་ཀྱིས་ནག་ཉེས་ཁས་ལེན་ནམ།”
“ངས་ནག་ཉེས་ཅི་ཡང་བཟོས་མེད།” མོས་བྲེལ་འཚུབ་ངང་དེ་
ལྟར་བཤད། “སྔོན་ལ་བཤད་པ་ནང་བཞིན་ཡིན། ངས་ཡང་བསྐྱར་
ཐེངས་ཤིག་བཤད། ངས་མ་ཁྱེར་ངས་མ་ཁྱེར་ངས་ཅི་ཡང་མ་ཁྱེར།
མཛུབ་དཀྲིས་དེ་ཁོས་ང་ལ་བྱིན་པ་ཡིན།”
“ཁྱོད་ཀྱིས་ཨུ་རུ་སུའི་ཤོག་སྒོར་ཉིས་སྟོང་ལྔ་བརྒྱ་བརྐུས་པའི་
ནག་ཉེས་ཁས་མི་ལེན་པ་ཡིན་ནམ།” འདྲི་གཅོད་དཔོན་གྱིས་དེ་ལྟར་
དྲིས།
“ཨུ་རུ་སུའི་ཤོག་སྒོར་བཞི་བཅུ་མ་གཏོགས། ངས་ཅི་ཡང་ཁྱེར་
མེད་ཅེས་ངས་བཤད་ཟིན།”
“དེས་ན། ཚོང་བ་སེལ་ཁོ་ཧྥི་ལ་དུག་ཆང་བླུད་པའི་ནག་ཉེས་ཁས་
བླངས་པ་ཡིན་ནམ།”
“བདེན་པ། དོན་དེ་ངས་ཁས་བླངས་པ་ཡིན། འོན་ཀྱང་། ང་ཁོ་
ཚོའི་བཤད་པའི་སྐད་ཆར་ཡིད་ཆེས་བྱས་པས་ཡིན། ཁོ་ཚོའི་བཤད་
ན་དེ་ནི་གཉིད་སྨན་ཡིན་པས་སྐྱོན་མེད་ཟེར། ངའི་སྨན་དེ་མི་ལ་བླུད་
ན་མཇུག་འབྲས་ཅི་བྱུང་ལ་བསམ་བློ་བཏང་མ་མྱོང། དཀོན་མཆོག་
གིས་བདེན་དཔང་བྱེད་ཐུབ། དོན་ཞིག་འབྱུང་བར་ཡིད་ལའང་དྲན་མ་
མྱོང་།"མོས་དེ་ལྟར་བཤད།
“དེ་ལྟར་ཡིན་ན། ཁྱོད་ཀྱིས་ཚོང་བ་སེལ་ཁོ་ཧྥི་ཡི་སྒོར་མོ་དང་
མཛུས་དཀྲིས་བརྐུས་པའི་ནག་ཉེས་ཁས་མི་ལེན་པ་དང་། ཡང་ཁོ་ལ་
དུག་ཆང་བླུད་པ་ཁས་བླངས་པ་ཡིན་ནམ། ”འདྲི་གཅོད་དཔོན་གྱིས་དེ་
ལྟར་བཤད།
“འུན། ཡིན། ཆང་བླུད་པ་ཁས་བླངས་པ་ཡིན། འོན་ཀྱང་ང་
རང་གི་བསམ་པར་དེ་ནི་གཉིད་སྨན་རེད་འདོད་ཡོད། དེ་ལྟར་བྱས་ཚེ་
ཁོ་རང་གཉིད་དུ་འཇུག་ཆེད་ཡིན། ཡིན་ཡང་དོན་དག་ཚབས་ཆེན་དུ་
འགྱུར་བ་ངས་ཡིད་ལའང་ཤར་མ་མྱོང་།”
“ངོ་མ་བཟང་གི” འདྲི་གཅོད་དཔོན་གྱིས་དེ་ལྟར་བཤད། “ད་ལྟ་
དོན་དག་དེའི་གོ་རིམ་ཁ་ཚང་ཞིག་ཤོད།” སྐད་ཆ་བཤད་ཞོར་དུ་ཁོ་
རང་རྐུབ་སྟེགས་སུ་ཁེན་པ་དང་། མཛུ་གུ་བཅུ་བོ་ཕན་ཚུན་སྣོལ་པའི་
ལག་པ་མདུན་ཅོག་སྟེང་བཞག “མགོ་ནས་མཇུག་བར་ཤོད། གང་
བྱས་ཐམས་ཅད་དྲང་མོར་བཤད་ན་ཁྲིམས་ཆད་ཇེ་ཡང་དུ་གཏོང་བའི་
ཐབས་ལམ་ཉག་གཅིག་ཡིན།”
མཱ་སི་ལོ་ཝཱ་ཡི་ངོ་གདོང་དམར་པོར་གྱུར་པ་དང་། མིག་གིས་འདྲི་
གཅོད་དཔོན་ལ་ཅེར་ནས་འདུག་པ་ལས། ཚིག་གཅིག་ཀྱང་མ་བཤད།
“དོན་དག་གི་བྱུང་རིམ་ང་ཚོར་ཤོད།”
“དོན་དག་གི་བྱུང་རིམ་ཡིན་ནམ།” མཱ་སི་ལོ་ཝཱ་ཡིས་གློ་བུར་དུ་
གང་མགྱོགས་ཅི་མགྱོགས་ཀྱིས་བཤད་མགོ་བརྩམས། “ང་མགྲོན་
ཁང་དུ་སླེབས་དུས།ཁོ་ཚོས་ང་ཁོའི་ཁང་བའི་ནང་དུ་ཁྲིད། སྐབས་དེར་
ཁོ་གཞི་ནས་ཁང་བའི་ནང་སླེབས་འདུག ཁོ་ཆང་གིས་བཟི་དྲགས་
པས་ཁྱི་དང་བེའུ་ངོ་མི་ཤེས་པའི་ཚད་དུ་སླེབས་ཡོད།” མོས“ཁོ” ཞེས་
པའི་ཚིག་འབྲི་དེ་གླེང་སྐབས་མིག་ཆེར་བགྲད་ནས་གདོང་ལ་དངངས་
སྐྲག་གི་རྣམ་འགྱུར་ཞིག་མངོན་ཡོང་། “ང་དེ་གར་འདུག་འདོད་
མེད་པར་འགྲོ་བསམས་ཀྱང་ཁོས་ང་འགྲོ་རུ་མ་བཅུག” མོས་བཤད་
མཚམས་བཞག་བྱུང་། མོའི་བསམ་པའི་དབང་བོ་འགག་པའམ་ཡང་
ན་དོན་དག་གཞན་ཞིག་ཡིད་ལ་དྲན་པ་དང་ཀུན་ནས་མཚུངས།
“འུན། དེའི་འཕྲོར་ཅི་བྱས་སོང་།”
“འུན། དེའི་འཕྲོ་ནས་། ང་དེ་གར་ཅུང་ཙམ་བསྡད་རྗེས། ཡང་
བསྐྱར་ལམ་ལ་ཆས་ཏེ་ཡུལ་ལ་བུད་སོང་།"
དེའི་སྐབས་སུ་གཞུང་གཏུག་པའི་ལུས་པོ་གྲུ་མོ་ལ་ཁེན་ནས་
བསྡད་ཡོད་པ་དེ། རྟུལ་བོའི་རྣམ་འགྱུར་སྟོན་བཞིན་དལ་མོར་ཡར་
ལངས།
“ཁྱེད་ཀྱིས་དྲི་བ་འདྲི་རྒྱུ་ཡིན་ནམ།” འདྲི་གཅོད་དཔོན་གྱིས་དེ་
ལྟར་དྲིས། གཞུང་གཏུག་པས་ལན་གསལ་བོར་བཏབ་རྗེས། ཁོས་ལག་
བརྡ་ཞིག་བརྒྱབ་ནས་ཁོའི་དྲི་བ་འདོན་པར་ཡིད་འཐད་བྱུང་བའི་རྣམ་
འགྱུར་བསྟན།
“ངས་འདྲི་འདོད་པ་ནི། ཞུ་གཏུག་ཕོག་མཁན་གྱིས་སྔོན་ཆད་
སའེ་མོན•ཕེ་ཋི་རོ་ཝི•ཁཱར་ཋེན་ཁེན་ངོ་ཤེས་སམ།” གཞུང་གཏུག་
པས་དེ་ལྟར་བཤད། མིག་གིས་མཱ་སི་ལོ་ཝཱ་ལ་ལྟ་ཙམ་ཡང་མི་བྱེད་ལ།
དེར་མ་ཟད་དྲི་བ་དྲིས་ཚར་རྗེས། ཁ་དམ་པོ་བསྡམ་པ་དང་དཔྲལ་བའི་
གཉེར་མ་བསྡུས།
འདྲི་གཅོད་དཔོན་གྱིས་དྲི་བ་དེ་བསྐྱར་བཟློས་ཤིག་བྱས་བྱུང་། མཱ
སི་ལོ་ཝཱ་ཡི་གདོང་ལ་སྐྲག་སྣང་གིས་ཁེངས་བཞིན་གཞུང་གཏུག་པ་
དེར་ཅེར་ནས་བསྡད།
“སའེ་མོན་ཟེར་བ་ཡིན་ནམ། རེད་ལགས། ངེད་གཉིས་སྔོན་ཆད་
ནས་ངོ་ཤེས་ཡིན།”མོས་དེ་ལྟར་བཤད།
“ངས་ཤེས་འདོད་པ་ནི་ཞུ་གཏུག་ཕོག་མཁན་དང་སའེ་མོན་
གཉིས་ཀྱི་མཛའ་བརྩེ་ག་འདྲ་ཡིན། ཁོ་གཉིས་ནམ་རྒྱུན་ངོ་འཕྲད་ཀྱིན་
ཡོད་དམ།”
“མཛའ་བརྩེ་ཟེར་བ་ཡིན་ནམ། ཁོས་ང་བཙལ་ནས་སྨད་ཉོ་
མཁན་སྣེ་ལེན་བྱེད་དུ་བཅུག་པ་ལས། མཛའ་བརྩེ་ཞེས་པ་གཏན་
ནས་ཡོད་མི་སྲིད།” མཱ་སི་ལོ་ཝཱ་ཡིས་དེ་ལྟར་བཤད། མོ་དངངས་སྐྲག་
གིས་འདུག་མི་ཐུབ་པའི་ངང་འདྲི་གཅོད་དཔོན་ལ་བལྟས། ཡང་གཞུང་
གཏུག་པ་ལ་བལྟས། དེ་ནས་ཡང་འདྲི་གཅོད་དཔོན་ལ་བལྟས།
“ངས་ཤེས་འདོད་པ་ནི་སའེ་མོན་གྱིས་ནམ་རྒྱུན་མཱ་སི་ལོ་ཝཱ
བཙལ་ནས་མགྲོན་པོ་སྣེ་ལེན་བྱེད་དུ་འཇུག་པ་ལས་བུད་མེད་གཞན་
མི་འཚོལ་བའི་རྒྱུ་མཚན་ག་རེ་ཡིན་པ་དེ་ཡིན" གཞུང་གཏུག་པ་དེའི་
མིག་ཟུམ་མེར་འཛུམ་པ་དང་གདུག་རྩུབ་གཡོ་ཟོལ་ངང་འཛུམ་ཙམ་
ལངས་ནས་དེ་ལྟར་བཤད།
“ངས་མི་ཤེས། དེའི་རྒྱུ་མཚན་ངས་ཤེས་མི་སྲིད། ”མཱ་སི་ལོ་ཝཱ་
ཡིས་དེ་ལྟར་བཤད་པ་དང་། དངངས་སྐྲག་དང་བཅས་ཕྱོགས་བཞི་
མཚམས་བརྒྱད་ལ་བལྟས་པ་དང་། མོའི་མིག་རྒྱས་ནེ་ཁི་ལོ་བྷོ་ཧྥི་ལ་
བལྟ་ཙམ་བྱས་ལ།
“ཁོས་སུ་འཚོལ་འདོད་ན་དེ་བཙལ་ངེས་རེད།”
ནེ་ཁི་ལོ་བྷོ་ཧྥི་ཡི་སེམས་ལ “མོས་ང་ངོས་ཟིན་པ་ཡིན་ནམ།" དེ་
ལྟར་དྲན། ཁྲག་གི་རྒྱུ་བ་ངོ་གདོང་ལ་བརྒྱུགས། ཡིན་ཡང་། མཱ་སི་
ལོ་ཝཱ་ཡིས་ཁོ་ངོས་ཟིན་མེད། མོ་ཁ་ཕར་འཁོར་ནས་ཡང་བསྐྱར་སྐྲག་
སྣང་གིས་ཁེངས་བཞིན་གཞུང་གཏུག་པ་ལ་ཅེར་ནས་བསྡད།
“དེ་ལྟར་ཡིན་ན། ཞུ་གཏུག་ཕོག་མཁན་གྱིས་མོ་དང་ཁཱ་ཋེན་
ཁེན་གཉིས་པར་མཛའ་མཐུན་གྱི་འབྲེལ་བ་གང་ཡང་ཡོད་པ་ཁས་མ་
བླངས་པ་ཡིན་ནམ། ངོ་མ་བཟང་གི ང་ལ་དྲི་བ་གཞན་པ་མེད།”
གཞུང་གཏུག་པ་དེས་གྲུ་མོ་མདུན་ཅོག་ལས་ཕར་བླངས་ནས།
ལག་པ་འགུལ་ནས་ཅི་ཞིག་འབྲི་མགོ་བརྩམས། དོན་དངོས་སུ་ཁོས་
ཅི་ཡང་བྲིས་མེད།ལྕགས་སྨྱུག་གིས་ཟིན་བྲིས་ངོས་ཀྱི་མིང་ཚིག་རྣམས་
གང་འདོད་དུ་ཞིབ་འབྲི་བྱས། ཁོས་སྔོན་ཆད་གཞུང་གཏུག་པ་དང་
ཁྲིམས་རྩོད་པ་ཚོས་དྲི་བ་བློ་ཡིད་ལ་ཤོང་དཀའ་བ་ཞིག་བཏོན་རྗེས་
ཟིན་བྲིས་སྟེང་ཕ་རོལ་བའི་སྲོག་ལ་གནོད་པའི་མཚམས་སུ་རྟགས་
ཤིག་བརྒྱབ་པ་མཐོང་མྱོང་།
འདྲི་གཅོད་དཔོན་གྱིས་དེ་མ་ཐག་ཞུ་གཏུག་ཕོག་མཁན་ལ་སྐད་
ཆ་ཅི་ཡང་མ་བཤད། སྐབས་འདིར་ཁོས་མིག་ཤེལ་གྱོན་པའི་ཁྲིམས་
དཔོན་ལ། ཁོ་རང་སྔོན་ལ་གྲ་སྒྲིག་བྱས་ཟིན་པ་དང་ཤོག་ངོར་བྲིས་ཡོད་
པའི་དྲི་བ་དག་འདོན་པར་ཡིད་འཐད་ཡིན་མིན་དྲིས།
“འུན། དེའི་རྗེས་ནས་ཅི་བྱུང་སོང་།” འདྲི་གཅོད་དཔོན་གྱིས་དེ་
ལྟར་དྲིས།
“ང་ཡུལ་ལ་སོང་བ་ཡིན།” མཱ་སི་ལོ་ཝཱ་ཡིས་དེ་ལྟར་བཤད། སྙིང་
སྟོབས་ཆེར་བསྐྱེད་ཀྱིས་འདྲི་གཅོད་དཔོན་གཅིག་པུར་ཅེར་ནས་
བསྡད། “སྒོར་མོ་ཨ་མར་བྱིན་རྗེས། མལ་སར་འཛུལ་ནས་གཉིད་པ་
ཡིན། ང་གཉིད་དུ་ཡུར་མ་ཐག་གྲོགས་མོ་བྷིར་ཐཱ་ཡིས་ང་གཉིད་ལས་
བསླངས་སོང་། མོས་བཤད་རྒྱུར‘འགྲོ་དང་ཁྱོད་ཀྱི་ཚོང་བ་དེ་ཡང་
ཐོན་ཐལ།” ང་འགྲོ་འདོད་ཡེ་ནས་མེད་ཀྱང་། ཨ་མས་ངེས་པར་འགྲོ་
དགོས་པར་སྐུལ།” ཡང་མོས “ཁོ” ཞེས་པའི་ཚིག་དེ་བཤད་སྐབས།
སྔར་བཞིན་དངངས་སྐྲག་གིས་ཁེངས་འདུག “ཁོས་ངའི་གྲོགས་མོ་
རྣམས་ལ་ཆང་བླུད་ནས་ཡུན་རིང་འགོར་བ་དང་། ཆང་ཚར་བས་
མི་ཞིག་མངགས་ནས་ཆང་ཉོ་རུ་བཅུག ཡིན་ཡང་ཁོའི་སྒོར་མོ་ཡོད་
ཚད་བརླགས་ཟིན། ཨ་མ་ཁོ་ལ་ཡིད་མ་ཆེས་པས་ཆད་དངུལ་གཅོབ
ཏུ་མ་བཅུག དེ་བས་ཁོས་ང་མངགས་ནས་ཁོའི་སྡོད་གནས་སུ་འགྲོ་
རུ་བཅུག དེར་མ་ཟད་སྒོར་མོ་གང་དུ་ཡོད་པ་དང་སྒོར་ག་ཚོད་ལེན་
དགོས་ཚུལ་བཤད། ང་ཡང་དེ་འཕྲལ་སོང་བ་ཡིན།"
སྐབས་དེར་འདྲི་གཅོད་དཔོན་གྱིས་ཏག་ཏག་གཡས་འགྲམ་
གྱི་ཁྲིམས་དཔོན་ཞིག་དང་སྐད་གདངས་དམའ་མོས་ལབ་གླེང་བྱེད་
བཞིན་ཡོད། ཁོས་ཡོད་ཚད་གོ་ཡོད་ཁུལ་གྱིས་མོས་བཤད་པའི་ཆེས་
མཇུག་མཐའི་སྐད་ཆ་དེ་བསྐྱར་ཟློས་ཤིག་བྱས་སོང་།
“ཁྱོད་སོང་བ་རེད་ལ། འུན། དེའི་འཕྲོ་ནས”
“ང་དེ་གར་ཐོན་རྗེས། ཁོས་བཤད་པ་ལྟར་སྒྲུབ་པ་ཡིན། ང་
ཁོའི་ཁང་བའི་ནང་སོང་བ་ཡིན། ང་གཅིག་པུ་སོང་བ་མིན། ངས་སེ་
མོན•ཁཱ་ཋེན་ཁེན་དང་ད་དུང་མོ་བོས་ནས་སོང་བ་ཡིན།”
མོས་དེ་ལྟར་བཤད་ཞོར་བྷོ་ཆི་ཁོ་ཝཱ་བའི་ཕྱོགས་སུ་མཛུབ་མོས་
བསྟན།
“མོས་རྫུན་ལབ་ཀྱིན་འདུག ང་ཁང་བའི་ནང་གཏན་ནས་འཛུལ་
མ་མྱོང་།”བྷོ་ཆི་ཁོ་ཝཱ་ཡིས་ཁ་གྲག་མ་ཐག་བཀག་འགོག་བྱས་སོང་།
“ངས་ཁོ་ཚོའི་མིག་གི་མཐོང་སར་ཤོག་སྒོར་བཞི་བཅུ་བླངས་པ་
ཡིན།" མཱ་སི་ལོ་ཝཱ་ཡིས་གཉེར་མ་བསྡུ་བཞིན་དེ་ལྟར་བཤད་པ་དང།
བྷོ་ཆི་ཁོ་ཝཱ་ལ་ལྟ་ཙམ་ཡང་མ་བྱས།
“དེ་ལྟར་ཡིན་ན། ཞུ་གཏུག་ཕོག་མཁན་གྱིས་མཉམ་འཇོག་ཨེ་
བཞག”གཞུང་གཏུག་པས་ཡང་བསྐྱར་དྲིས་དོན། “མོས་ཨུ་རུ་སུའི་
ཤོག་སྒོར་བཞི་བཅུ་ལེན་སྐབས་ཁྱོན་བསྡོམས་སྒོར་མོ་ག་ཚོད་ཡོད་པ་
ཨེ་ཤེས།”
གཞུང་གཏུག་པས་མོ་ལ་དྲི་བ་འདོན་དུས། མཱ་སི་ལོ་ཝཱ་དངངས
འདར་ཞིག་བརྒྱབ་བྱུང་། ཅི་ཡིན་ཆ་མི་འཚལ་མོད། འོན་ཀྱང་མོའི་
བསམ་ཚོད་ལ་ཁོས་མོ་རང་ནག་ཉེས་བསགས་ཡོད་མཁན་དུ་རྩིས་
ནས་ཁྲིམས་ཆད་གཅོད་རྩིས་ཡོད་པ་དང་འདྲ།
“ངས་རྩིས་གྲངས་མ་བླངས། ངས་ཨུ་རུ་སུའི་ཤོག་སྒོར་བརྒྱ་ཅན་
གཅིག་མ་གཏོགས་མ་མཐོང་།"
“ཨ། ཞུ་གཏུག་ཕོག་མཁན་གྱིས་ཨུ་རུ་སུའི་ཤོག་སྒོར་བརྒྱ་ཅན་
གྱི་ཤོག་སྒོར་གཅིག་མཐོང་བྱུང་ཟེར། ང་ལ་དྲི་བ་གཞན་འདྲི་རྒྱུ་མེད།”
“དེས་ན་དེའི་འཕྲོར་ཁྱོད་ཀྱིས་སྒོར་མོ་བླངས་ནས་ཕྱིར་སོང་བ་
ཡིན་ནམ།” འདྲི་གཅོད་དཔོན་གྱིས་དུས་ཚོད་ལ་ལྟ་ཞོར་དེ་ལྟར་དྲིས།
“ཡིན་ལགས”
“དེས་ན་དེའི་འཕྲོར་ཅི་བྱས་སོང་།”
“དེའི་འཕྲོར་ཁོས་ང་ཡང་བསྐྱར་ཕྱིར་ཁྲིད་སོང་།” མཱ་སི་ལོ་ཝཱ་
ཡིས་དེ་ལྟར་བཤད།
“དེས་ན་ཁྱོད་ཀྱིས་ཁོ་ལ་དུག་ཅི་ལྟར་བླུད་པ་ཡིན། ཆང་གི་ནང་
དུ་དུག་ཇི་ལྟར་བཏབ་པ་ཡིན།”
“ངས་ཇི་ལྟར་འཐུང་དུ་བཅུག་པ་ཡིན་ཟེར་རམ། ངས་སྨན་བྱེ་མ་
དེ་ཆང་ནང་དུ་བཏབ་ནས་ཁོ་ལ་བླུད་པ་ཡིན།”
“ཁྱོད་ཀྱིས་ཁོ་ལ་དུག་ཆང་ལྡུད་དགོས་པའི་རྒྱུ་མཚན་ཅི་ཡིན།"
མོས་དེ་མ་ཐག་ལན་མ་བཏབ། ཅི་བྱ་གཏོལ་མེད་ངང་དབུགས་
རིང་ཞིག་འཐེན།
“ཁོས་ང་མཐའ་གཅིག་ཏུ་འགྲོ་རུ་མ་བཅུག” མོ་ཅུང་ཁུ་སུམ་མེར་
བསྡད་རྗེས། “ང་དངོས་གནས་ཨ་ཐང་ཆད་དྲགས་པས་བར་འཁྱམས་
སུ་སོང་ནས་སེ་མོན་ལ ‘ཁོས་ང་འགྲོ་རུ་བཅུག་ན་ཅི་མ་རུང་། ང་གཞི་
ནས་ཨ་ཐང་ཆད་སོང་།' ཞེས་བཤད། སེ་མོན་གྱིས་བཤད་རྒྱུར། ‘ང་
ཚེ་ཡང་ཁོ་ལ་སུན་སྣང་སྐྱེས་ཡོད་པས། ང་ཚོས་ཁོ་ལ་གཉིད་སྨན་ཞིག་
ལྡུད་རྩིས་ཡོད། ཁོ་གཉིད་དུ་ཡུར་ངེས་ལ་ཁྱོད་ཀྱང་སོང་ཆོག” ཟེར། ངས་
སེ་མོན་ལ་ཡ་ལན་བྱིན། དེ་དུག་རྫས་ཤིག་ཡིན་པ་རང་གི་ཡིད་ལའང་
མ་དྲན། ཁོས་ང་ལ་ཤོག་ཁུག་ཆུང་ཆུང་ཞིག་བྱིན་པ་དང་། ང་ཁང་
བའི་ནང་སོང་བ་ཡིན། སྐབས་དེར་ཁོ་བར་ཤིང་གི་ལྟག་རྒྱབ་ཏུ་བསྣར་
ནས་ཡོད། ང་མཐོང་མ་ཐག་ཁོ་ལ་ཆང་ལྡུག་ཏུ་བཅུག ངས་མདུན་
ཅོག་ལས་རྒུན་ཆང་དམ་བུ་གང་བླངས་ནས་ཕོར་བ་གཉིས་ཀྱིས་ནང་
བླུགས། ཕོར་བ་གཅིག་ཁོ་ལ་བྱིན་པ་དང་ཕོར་བ་གཅིག་རང་གི་བྱས།
ཁོའི་ཆང་ཕོར་དུ་སྨན་རྫས་བཏབ་ནས་བླུད། ངས་དུག་རྫས་ཡིན་པ་
ཤེས་ཡོད་ཚེ་ཁོ་ལ་ལྡུད་མི་སྲིད།”
“དེས་ན་མཛུབ་དཀྲིས་དེའི་བདག་པོ་ཁྱོད་ཡིན་པའི་རྒྱུ་མཚན་ཅི་
བྱིན་པ་ཡིན།” དེ་ལྟར་དྲིས།
“ང་ཚོ་ཁོའི་མགྲོན་ཁང་དུ་ཕྱིར་ལོག་དུས་ཡིན། སྐབས་དེར་ང་ཕྱིར་
ལོག་འདོད་སྐྱེས་བྱུང་། ཁོས་ངའི་མགོ་ལ་གཞུས། ངའི་སྐྲ་འཛེར་ལའང་
གས་ཆག་བཟོས་སོང་། ང་ཞེ་སྤོ་ལངས་ནས་འགྲོ་གྲབས་བྱས་ཚེ། ཁོས་
རང་གི་མཛུབ་དཀྲིས་ང་ལ་བྱིན་ནས་མ་འགྲོ་ཟེར།” མཱ་སི་ལོ་ཝཱ་ཡིས་
དེ་ལྟར་བཤད།
སྐབས་དེར་གཞུང་གཏུག་པའང་ཡུན་གྱིས་ཡར་ལངས་པ་དང་
ཕྱི་ཚུལ་བཅོས་མ་ཞིག་དང་མཉམ་དུ་འདྲི་གཅོད་དཔོན་ལ་ཁོས་ཡང་
བསྐྱར་དྲི་བ་འདོན་པའི་རེ་བ་བཏོན། ཡ་ལན་མ་བྱིན་གོང་དུ་ཁོའི་
མགོ་བོ་མེ་ཏོག་ཅན་གྱི་གོང་བའི་ཕྱོགས་སུ་སྔས་ནས་བསྡད། “ཞུ་
གཏུག་ཕོག་མཁན་མ་ཚོང་བ་སེལ་ཁོ་ཧྥི་ཡི་ཁང་བའི་ནང་དུས་ཚོད་ཇི་
ཙམ་ལ་བསྡད་པ་ཡིན།” ཞེས་དེ་ལྟར་དྲིས།
མཱ་སི་ལོ་ཝཱ་ཡི་གདོང་ལ་ཡང་བསྐྱར་དངངས་སྐྲག་སྐྱེ་བའི་རྣམ་
འགྱུར་མངོན་འོངས། མོས་ཡང་བསྐྱར་དོགས་མི་བདེ་བའི་ངང་གཞུང་
གཏུག་པར་བལྟས་ཡོད་པའི་མིག་གིས་འདྲི་གཅོད་དཔོན་ལ་བལྟས།
དེའི་མ་ཟད། དགོས་གལ་ཆེ་བའི་རྣམ་པས“ཅི་ཙམ་ལ་བསྡད་པ་དྲན་
གྱིན་མི་འདུག”ཅེས་ལན་བཏབ།
“ཨོ་རེད། གཞུང་གཏུག་ཕོག་མཁན་མ་ཚོང་བ་སེལ་ཁོ་ཧྥི་ཁང་བ་
ལས་ཕྱིར་ཐོན་རྗེས་མགྲོན་ཁང་དེའི་གནས་གཞན་ལ་སོང་མིན་དྲན
གྱིན་ཨེ་འདུག་”
མཱ་སི་ལོ་ཝཱ་ཡིས་རེ་ཙམ་ལ་འདང་བརྒྱབ་རྗེས། “འོ་རེད། ང་ཁོའི་
ཁང་བའི་གྲལ་མཚེའི་ཁང་སྟོང་དུ་སོང་བ་ཡིན།”
གཞུང་གཏུག་པས“ཁྱོད་དེར་འགྲོ་དོན་ཅི་ཡིན།”ཞེས་དྲིས། ཁོས་
ཞུ་གཏུག་ཕོག་མཁན་ཞེས་འབོད་རྒྱུ་བརྗེད་པས། ཐད་ཀར་དུ་དྲིས་པ་
རེད།
“ང་ཁང་སྟོང་དེ་རུ་ངལ་གསོས་ནས་སྔོན་ལ་བོས་ཡོད་པའི་ཤིང་
རྟའི་འཁོར་ལོར་སྒུག་པ་ཡིན།”
“དེས་ན། ཁཱ་ཋེན་ཁེན་དང་ཞུ་གཏུག་ཕོག་མཁན་གཉིས་མཉམ་
དུ་ཁང་སྟོང་དེའི་ནང་བསྡད་པ་ཡིན་ནམ།”
“ཁོ་ཡང་ནང་དུ་སླེབས་བྱུང་།”
“ཁོ་ཡོང་དོན་ཅི་ཡིན།”
“ཚོང་བ་དེའི་འཐུང་མ་ཚར་བའི་བྷི་རན་བྷཻ་རྒུན་ཆང་གི་ལྷག་མ་
ངེད་གཉིས་ཀྱིས་འཐུང་བ་ཡིན།”
“འོ། མཉམ་འཐུང་བྱས་པ་རེད་དམ། ངོ་མ་བཟང་གི དེས་
ན་ཞུ་གཏུག་ཕོག་མཁན་དང་ཁཱ་ཋེན་ཁེན་གཉིས་ཀྱིས་གླེང་མོལ་བྱས་
སམ། གལ་ཏེ་བྱས་ཡོད་ཚེ། ནང་དོན་ཅི་ཞིག་ཡིན།”
མཱ་སི་ལོ་ཝཱ་ཡིས་གློ་བུར་དུ་གདོང་གི་གཉེར་མ་བསྡུས་ཏེ་ངོ་
གདོང་དམར་པོར་གྱུར། འཚབ་འཚུབ་ཀྱིས“ཅི་ཞིག་བཤད་སོང་ཟེར་
རམ། ངས་ཅི་ཡང་མ་བཤད། ངས་ཤེས་ཚོད་དེ་རིང་ཡོངས་སུ་བཤད་
ཚར་སོང་། ཁྱོད་ཚོས་ང་ལ་ཅི་ཞིག་བྱེད་འདོད་ན་དེ་ལྟར་བྱོས། ང་ལ་
ཉེས་པ་མེད། དེ་འདྲ་རང་རེད།”
“ང་ལ་དྲི་བ་གཞན་མེད།” གཞུང་གཏུག་པས་འདྲི་གཅོད་དཔོན་
ལ་དེ་ལྟར་བཤད་པ་དང་། གཡོ་སྒྱུ་ཟོལ་སྤྱོད་ཀྱི་ཉམས་དང་བཅས་པའི་
ངང་ཕྲག་པ་ལྷོད་ཙམ་བྱས་ཏེ་གཏམ་བཤད་ཟིན་བྲིས་སུ་ཞུ་གཏུག་
ཕོག་མཁན་གྱི་ཞུ་ཚིག་སྟེ། མོ་དང་ཁཱ་ཋེན་ཁེན་གཉིས་ཁང་བ་དེའི་
ནང་ལྷན་དུ་བསྡད་མྱོང་ཞེས་བྲིས།
ཁྲིམས་ར་ཡོངས་སུ་ཡུད་ཙམ་རིང་དལ་ཅག་གེར་གྱུར།
“ཁྱོད་ལ་དོན་དག་གཞན་བཤད་རྒྱུ་ཡོད་དམ།”
མཱ་སི་ལོ་ཝཱ་ཡིས་“ཚང་མ་བཤད་ཚར་སོང་།” དབུགས་རིང་ཞིག་
འཐེན་ཞོར་དེ་ལྟར་བཤད་ནས་རྐུབ་སྟེགས་སུ་བསྡད།
འདྲི་གཅོད་དཔོན་གྱིས་ཅི་ཞིག་འབྲི་བཞིན་ཡོད་ལ། གཡོན་
གཞོགས་ཀྱི་ཁྲིམས་དཔོན་དེས་ཁོའི་རྣ་བར་གཏད་ནས་སྐད་དམའ་
མོས་ཚིག་འགའ་བཤད་རྗེས། སྐར་མ་བཅུའི་རིང་ཁྲིམས་ར་ཚོགས་
མཚམས་འཇོག་རྒྱུ་ཁྱབ་བསྒྲགས་བྱས། དེའི་འཕྲོར་ཁོ་གློ་བུར་དུ་ཡར་
ལངས་ནས་ཁྲིམས་ར་ནས་སྒོ་ཐོན། ཁོ་དང་ཁོའི་གཡས་སུ་བསྡད་
ཡོད་པའི་གཟུགས་གཞི་ཆེན་པོ་དང་སྨ་ར་ཆེན་པོ། བྱམས་བརྩེའི་
མིག་ཟུང་ཆེན་པོ་ཡོད་པའི་ཁྲིམས་དཔོན་གཉིས་ཀྱིས་གླེང་མོལ་བྱས་
དོན་ནི། ཁྲིམས་དཔོན་དེའི་ཕོ་བ་ན་བའི་དབང་གིས་བསྐུ་མཉེད་ཞིག་
བྱེད་འདོད་ཡོད་པ་དང་། སྨན་ཆུ་ཞིག་ཀྱང་འཐུང་དགོས་པས་ཁྲིམས་
ར་ཚོགས་མཚམས་འཇོག་དགོས་བྱུང་བ་རེད།
ཁྲིམས་དཔོན་རྣམས་ཡར་ལངས་རྗེས། ཁྲིམས་རྩོད་པ་དང་འདྲི་
གཅོད་ལས་རོགས་པ། དཔང་མི་ཚོ་གཅིག་རྗེས་གཉིས་མཐུད་དུ་ཡར་
ལངས་བྱུང་ལ། ཚང་མའི་སེམས་སུ་གྱོད་གཞི་དེ་འདྲི་གཅོད་བྱས་ནས་
མཇུག་རྫོགས་ལ་ཉེ་བས་སྤྲོ་བ་དང་བཅས་ཕར་ཚུར་ལ་འགྲོ་འོང་བྱེད་
བཞིན་གདའ།
ནེ་ཁི་ལོ་བྷོ་ཧྥི་འདྲི་གཅོད་ལས་རོགས་པའི་གྲོས་མོལ་ཁང་དུ་
སླེབས་ནས་དྲ་མའི་མདུན་དུ་བསྡད།
ལྔ།
“མོ་དངོས་གནས་ཁཱ་ཋོ་ཤཱ་ཡིན་འདུག ”
མོའི་བཙོན་མའི་ལྭ་བ་གྱོན་ཡོད་ན་ཡང་། མོའི་སྐྱེས་གཟུགས་
སྔར་ལས་འཚར་ལོངས་བྱུང་ཡོད་ན་ཡང་མོ་ནི་སྔར་བཞིན་མོ་རང་
རེད། བྲང་གི་མྱོས་བུམ་ཟུང་དང་གདོང་ལ་ཁོ་ལག་རྒྱས་ཡོད་ན་ཡང་།
མོའི་དཔྲལ་བ་དང་ཡར་གོང་དུ་གཉེར་མ་ཅུང་ཡོད། མིག་གཉིས་སྐྲང་
ཡོད་ན་ཡང་། མོ་དངོས་གནས་ཁཱ་ཋོ་ཤཱ་ཡིན་འདུག འདས་ལོག་དུས་
ཆེན་གྱི་མཚན་མོ་དེར་མོའི་སྤྲོ་སེམས་ཀྱིས་ཁེངས་ཤིང་སྐྱེ་སྟོབས་ཀྱི་
དཔལ་འབར་བ། བཞད་གད་སློང་བའི་མིག་ཟུང་གིས་རྣམ་དག་ཟོལ་
མེད་ངང་མོ་རང་དགའ་བའི་ཁོ་ལ་ཅེར་འདུག་པའི་ཁཱ་ཋོ་ཤཱ་རེད་འདུག
“ཇི་འདྲའི་ཧང་སངས་པའི་སྟེས་དབང་ཞིག་རེད་ཨང་། ལོ་མང་
བོའི་རིང་། ངས་མོ་ཐེངས་གཅིག་ལའང་མཐོང་མ་མྱུང་།གྱོད་གཞི་འདི་
ཏག་ཏག་དེ་རིང་ང་འདྲི་ཞིབ་ཚོགས་པར་ཞུགས་སྐབས་བཀོད་སྒྲིག་
བྱས་པ་དང་། དེ་མིན་ཞུ་གཏུག་ཕོག་མཁན་གྱི་འདུག་སྟེགས་སུ་ཡང་
ངས་མོ་མཐོང་བྱུང་། གནས་བབ་འདི་ཇི་ལྟར་མཇུག་བསྒྲིལ་ན་བཟང་
ངམ། ཁོ་ཚོས་གང་མགྱོགས་ཀྱིས་གྱོད་གཞི་འདིའི་མཇུག་བསྒྲིལ་ཐུབ་
པར་རེ་བ་ཆེ།”
ཁོས་ད་སྔ་འགྱོད་གདུང་གི་མནར་བའི་བསམ་པའི་དྲན་ཕྱོགས་
ལ་མགོ་བོ་སྒུར་མི་འདོད་དེ། དོན་དག་ཧྲིལ་བོའི་བྱུང་རིམ་དག་སྟེས་
དབང་གིས་འཕྲད་པར་འདོད་ཀྱིན་ཡོད་ཅིང་། མི་འགྱང་བར་ཡོད་ཚད་
སེམས་བསམ་པའི་དྲན་ངོས་སུ་ཡུན་གྱིས་ཡལ་ངེས་ཡིན་པས། ཁོའི་
འཚོ་བ་རོལ་སྟངས་ལ་བར་ཆད་བཟོ་མི་སྲིད་སྙམ།ཁོས་བསམས་ན་ཁོ་
ནི་ཁྱི་ཕྲུག་ཅིག་དང་མཚུངས་ཏེ། ཁྱི་ཕྲུག་གི་བདག་པོས་ཁོའི་གཉའ་
ལྟག་ནས་བཟུང་སྟེ། ཁྱི་ཕྲུག་གི་སྣས་གང་སར་ནག་ནོག་བཟོས་སར་
གཙུབ་བརྡར་བྱས་པ་དང་། ཁྱི་ཕྲུག་ནི་སྐད་ངན་འདོན་བཞིན་ལུས་
པོ་ཕྱིར་ནུར་བྱས་ན་ཡང་སེམས་ངན་བདག་པོས་ཁོ་ལ་མུ་མཐུད་དུ་
འཐབ་རྩོད་བྱེད་པ་ལས་ཁོ་གཏོང་མི་སྲིད་པ་ནང་བཞིན་རེད།
དེ་མཚུངས་སུ། ཁོས་སྔོན་ཆད་བསྒྲུབས་པའི་སྐྱུག་བྲོ་བའི་དོན་
དག་ཡོད་ཚད་ཀྱི་མྱོང་བ་ཚོར་གྱིན་ཡོད་ལ། འཇིག་རྟེན་བྱེད་པོའི་
སྟོབས་ཤུགས་འཛོམས་པའི་ལག་པའི་མྱོང་བའང་ཚོར་གྱིན་ཡོད། འོན་
ཀྱང་བྱ་སྤྱོད་ཡོད་ཚད་ཀྱི་ངན་པའི་དོན་སྙིང་ཁོས་རྟོགས་ཐུབ་མི་འདུག་
པར་མ་ཟད། འཇིག་རྟེན་བྱེད་པོའི་སྟོབས་ཤུགས་དེ་ཡང་གཞི་ནས་
ཚོར་ཤེས་སུ་མངོན་དཀའ་བར་གྱུར། ཁོའི་མདུན་དུ་ལྷག་པའི་སྤྱོད་
ངན་གྱིས་བསགས་པའི་མཇུག་འབྲས་ལ་ཁོ་རང་ཡིད་ཆེས་བྱེད་དཀའ་
བ་དང་འཇིག་རྟེན་བྱེད་པོའི་སྙིང་རྗེ་མེད་པའི་ལག་པས་ཁོ་རང་དམ་
པོར་བཟུང་ཡོད་པ་ལྟ་བུའི་སྣང་བ་ཡོད་ལ། ཁོ་རང་དེ་ལས་ཐར་ཐུབ་
མེད་པའི་ཚོད་དཔག་ཅིག་ཡོད། ཁོས་ད་དུང་སྔར་བཞིན་གསར་རྒོད་
ཀྱི་ཉམས་དང་བཅས་ཏེ་སྔོན་ཆད་དང་འདྲ་བར་སེམས་ལྷོད་བག་ཕེབས་
ཀྱིས་གྲལ་ཤར་དང་པོའི་རང་གི་འདུག་གནས་སུ་བསྡད་འཕྲལ་རྐང་བ་
གཅིག་རྐང་བ་ཡ་གཅིག་གི་སྟེང་གང་འདོད་དུ་བཞག མིག་ཤེལ་སྣ་
འཚིར་མ་དེ་གང་འདོད་ལག་ན་རྩེད་ཆས་ཀྱི་ཚུལ་དུ་རྩེ་བཞིན་ཡོད། དེ་
དང་ལྷན་དུ། ཁོའི་བསམ་པའི་གཏིང་རིམ་དུ་ཁོས་རང་གི་གདུག་རྩུང
དང་ཉམ་ཆུང་། ཐ་ཤལ་ཞེ་གནག་དག་ཀྱང་གཞི་ནས་རྟོགས་འོངས་ལ།
དེ་དག་ནི་ཁོའི་བྱ་སྤྱོད་དེ་ཁོ་ནར་ལན་པ་མ་ཡིན་ཏེ། མཐར་གཏུག་ན་
ཁོའི་རང་གཤིས་གྱོང་བོ་དང་ངན་རུལ་དུ་གྱུར་པ། གདུག་རྩུབ་ལྡན་པ།
ལས་མེད་སྡོད་རྐྱང་གི་འཚོ་བར་རག་ལས་པས་ཡིན། འགྲེལ་བཤད་
བྱ་ཐབས་མེད་པའི་བྱེད་ཐབས་ཤིག་གིས་ཁོའི་ནག་ཉེས་བསགས་པའི་
སྤྱོད་སྟངས་ངན་པ་མཐའ་དག་གམ་ལོ་ངོ་བཅུའི་རིང་གི་འཚོ་བར་
འཁྲབ་ཡོལ་གྱིས་གཡོགས་པ་ལྟར་ལྷིང་འཇགས་བག་གཡེང་ངང་
གནས་ཡོད་ན་ཡང་། དུས་ད་ལྟ་འཁྲབ་ཡོལ་དེ་གཡོ་འགུལ་བྱེད་མགོ་
བརྩམས། ཁོས་ཀྱང་འཁྲབ་ཡོལ་གྱིས་གཡོགས་པའི་དོན་བྱ་མཐའ་
དག་བལྟས་པ་ཙམ་གྱིས་མཐོང་གིན་ཡོད།
འཇིགས་སྐྲག་ཅིག་གིས་ཁོའི་ཡིད་ལ་དྲན་གྱིན་པའི་དོན་བྱ་
མཐའ་དག་མཚམས་འཇོག་ཡོད་པར་བྱས། ཁོའི་བསམ་པར་གལ་ཏེ་
ཁྲིམས་རའི་ནང་གི་མི་རེ་རེས་ཁོའི་བྱས་ཉེས་ཡོད་ཚད་ཤེས་ཡོད་པའི་
དབང་དུ་བཏང་ན། ཁོ་ལ་གཞན་གྱིས་བརྙས་བཅོས་དང་འཕྱ་སྨོད་བྱེད་
སྲིད་པ་གདོན་མི་ཟ་སྙམ། འདི་འདྲའི་འཇིགས་སྐྲག་དེ་ཆེས་ཐོག་མའི་
དུས་སུ་བྱ་དངོས་ཡོད་ཚད་ལས་ཆེས་ཚབས་ཆེན་ཡིན།
མཱ་སི་ལོ་ཝཱ་ལ་ཉེས་པ་ཡོད་པའི་ཁྲིམས་ཆད་བཅད་པར་གཞུང་
གཏུག་པ་ཧ་ཅང་དགའ་ཡོད། ཁོ་ལ་མཚོན་ན་དེ་ནི་བསམ་ཡིད་ལས་
འདས་པའི་དོན་དག་བཟང་བོ་ཞིག་ཏུ་རྩི་བཞིན་ཡོད། དོན་བཟང་བོ་
དེ་ཡང་ཁོ་རང་གི་ཁྲིམས་རྩོད་བཟང་བོ་བྱེད་ཤེས་པའི་རྐྱེན་ཡིན་པར་
འདོད་ཀྱིན་ཡོད། ངེས་པར་མཁོ་བའི་རྒྱུ་ཆ་དག་ལ་ཁོས་ཡང་ཡང་
བརྟགས་ཤིང་དཔྱད་རྗེས། ཡར་ལངས་ནས་བཤད་རྒྱུར“སའེ་མོན•ཕེ་
ཋི་རོ་ཝི•ཁཱར་ཋེན་ཁེན་ལ་ངས་བལྟས་ན་དོན་ཚན་ཨང་གཅིག་བཞི་
ལྔ་གཉིས་དང་དོན་ཚན་ཨང་གཅིག་བཞི་ལྔ་གསུམ་གྱི་དུམ་མཚམས་
བཞི་བ་ལྟར་དང་། ཡོ་ཧྥེ་མེ་ཡཱ ཨ་ཝཱ་ནོ་ཝི་ནཱ• བྷོ་ཆི་ཁོ་ཝཱ་ལ་དོན་
ཚན་ཨང་གཅིག་དྲུག་ལྔ་དགུ་ལྟར། ཁེ་ཋི་རེ་ནཱ• མཱ་སི་ལོ་ཝཱ་ལ་དོན
ཚན་ཨང་གཅིག་བཞི་ལྔ་བཞི་ལྟར་ཡིན།” ཞེས་དེ་ལྟར་བཤད།
དོན་ཚན་འདི་དག་ལྟར་ན་ཉེས་ཁྲིམས་ལྗིད་མོ་གཅོད་ངེས་
ཡིན།
“ད་ལྟ་ཁྲིམས་ར་ངལ་ཅུང་ཙམ་གསོ། ཁྲིམས་དཔོན་དང་གྲོས་
མོལ་བྱས་རྗེས་ཐག་གིས་གཅོད།” འདྲི་གཅོད་དཔོན་གྱིས་དེ་ལྟར་
བཤད་ཞོར་ཡར་ལངས་བྱུང་། མི་གཞན་དག་ཀྱང་ཁོ་དང་མཉམ་དུ་
ཡར་ལངས་ནས་དོན་དག་ཅིག་ལེགས་གྲུབ་བྱུང་ཡོད་པ་ལྟ་བུའི་སྤྲོ་
སེམས་ཀྱིས་ཁེངས་ཏེ་ཁྲིམས་རའི་སྒོར་ཐོན་པ་དང་ཡང་ན་ཁྲིམས་
རའི་ནང་ཡར་མར་ལ་འགྲོ་འོང་བྱེད་ཀྱིན་ཡོད།
“སྐུ་ཞབས་རྣམ་པ། ང་ཚོས་མགོ་རྙོག་ལུང་བ་གང་བཟོས་ཡོད་པ་
ཁྱེད་ཚོས་ཤེས་སམ། ངོ་ཚ་རེད་ཡ། ངོ་ཚ་རེད།” ཕེ་ཋིར་བྷཱ་ཝཱ་སེ་མོ་
ཝེའི་ཆི་ཡིས་ནེ་ཁི་ལོ་བྷོ་ཧྥི་ཡི་གམ་དུ་སོང་ནས་དེ་ལྟར་བཤད། སྐབས་
འདིར་འདྲི་རོགས་དཔོན་པོས་ནེ་ཁི་ལོ་བྷོ་ཧྥི་ལ་ཁ་བརྡ་བྱེད་བཞིན་
ཡོད། “དེ་ཅི་ཞིག་ཡིན་ནམ། ང་ཚོས་མོ་སེའི་བྷི་རེ་ཡཱ་ལ་བསྐྱལ་རྒྱུ་
ཡིན།”
“ཁྱེད་ཀྱིས་ཅི་ཟེར།” ནེ་ཁི་ལོ་བྷོ་ཧྥི་ཧ་ལས་པའི་ངང་དེ་ལྟར་དྲིས།
“དེ་འདྲ་ཞིག་མ་ཡིན་ནམ། ང་ཚོས་ནག་ཉེས་ཡོད་མེད་ཀྱི་ལན་
མ་ཕྱིན་མོད། འོན་ཀྱང་བསམ་ངན་ཁོག་བཅུག་གིས་བསམ་གཟས་
ནས་མི་བསད་པ་མ་རེད། དྲུང་ཡིག་གིས་བཤད་ན་གཞུང་གཏུག་པས་
མོ་ལོ་བཅོ་ལྔའི་ཁྲིམས་ཐག་བཅད་ནས་ལས་ཀ་ལྕི་མོ་བྱེད་དུ་འཇུག་
རྩིས་ཡོད།” ནེ་ཁི་ལོ་བྷོ་ཧྥི་ཡིས་དེ་ལྟར་བཤད།
“ཆོག་གི ང་ཚོས་དེ་ལྟར་ཐག་གིས་བཅད་པ་མིན་ནམ།” འདྲི་
རོགས་དཔོན་པས་དེ་ལྟར་བཤད།
ཕེ་ཋིར་བྷཱ་ཝཱ་སེ་མོ་ཝེའི་ཆི་ཡིས་དེའི་ཆེད་དུ་ཡང་བསྐྱར་རྩོད་
གླེང་བྱེད་མགོ་བརྩམས། མོས་དངུལ་མ་བརྐུས་ཟེར། དེ་ལྟ་ཡིན་ཚེ་མི་
གསོད་པའི་ཀུན་སློང་ཞིག་རྩ་བ་ནས་ཡོད་མི་སྲིད་པ་ངང་ངམ་ཤུགས་
ཀྱིས་ར་སྤྲོད་བྱེད་ཐུབ།
“འོན་ཀྱང་ད་གིན་གྲོས་ཁང་དང་ཁ་མ་བྲལ་གོང་ངས་མཇུག་
འབྲས་ཐེངས་ཤིག་ལ་བཤད་པ་ཡིན།” འདྲི་རོགས་དཔོན་པས་རང་ལ་
ཁུངས་སྐྱེལ་དག་འབུད་བྱེད་ཆེད་དེ་ལྟར་བཤད། “དེར་ཚང་མ་འཐད་
པ་བྱུང་བ་མ་ཡིན་ནམ།”
ཕེ་ཋིར་བྷཱ་ཝཱ་སེ་མོ་ཝེའི་ཆི་ཡིས “སྐབས་དེར་ང་ཏག་ཏག་གྲོས་
ཁང་ལས་ཕྱིར་ཐོན་པ་ཡིན།” ཞེས་བཤད། ཁོ་ནེ་ཁི་ལོ་བྷོ་ཧྥི་ཡི་ཕྱོགས་
སུ་འཁོར་ནས། “སྐབས་དེར་ཁྱེད་ཀྱིས་སྟོང་བསམ་བཅངས་ཡོད་པ་
ཁོ་ཐག་རེད། གྲོས་ཆོད་ལ་དེ་ལྟར་གྲོས་འཆམ་བྱུང་དུ་བཅུག་སོང་བ་
མ་ཡིན་ནམ།”
ནེ་ཁི་ལོ་བྷོ་ཧྥི་ཡིས “དོན་དེ་ངའི་བློ་ཡུལ་དུའང་མ་དྲན།” ཞེས་
བཤད།
“ཨོ། ཁྱེད་ཀྱིས་བློ་ཡུལ་དུའང་དྲན་མ་མྱོང་ངམ།”
ནེ་ཁི་ལོ་བྷོ་ཧྥི་ཡིས “འོན་ཀྱང་ང་ཚོས་ཡོ་བསྲང་བྱས་ཆོག” ཅེས་
བཤད།
“ཨོ། སྙིང་ཉེ་ལགས། དེ་འདྲ་མ་གསུང་རོགས། གྱོད་གཞི་མཇུག་
བསྒྲིལ་ཟིན་པ་རེད།”
ནེ་ཁི་ལོ་བྷོ་ཧྥི་ཡིས་ཉེས་ཅན་དག་ལ་ཡང་ཡང་བལྟས། དེ་དག་གི་
ཁྲོད་དུ་ཁྲིམས་ཐག་བཅད་ཟིན་པ་རྣམས་སྔར་བཞིན་འགུལ་ཙམ་ཡང་
མི་བྱེད་པར་སྒྲོམ་སྐྱོར་རྒྱབ་ཀྱི་དམག་མིའི་མདུན་དུ་བསྡད་འདུག མཱ་
སི་ལོ་ཝཱ་ཡི་གདོང་ལ་འཛུམ་མདངས་ཤིག་རྒྱས་འདུག་ལ། གདུག་རྩུབ་
ཀྱི་བརྩེ་དུངས་ཤིག་ནེ་ཁི་ལོ་བྷོ་ཧྥི་ཡི་སེམས་སུ་སྨིན་མགོ་བརྩམས།
ཡང་དུས་སྐབས་དེར། མོ་ནི་ཉེས་མེད་ལྷོད་གྲོལ་བྱེད་པར་མ་ཟད་མོ་
ཡང་གྲོང་ཁྱེར་དུ་གཏན་སྡོད་མི་བྱེད་པའི་ངེས་པ་མེད། རྗེས་སོར་མོ་
ལ་ལྟ་སྟངས་ག་འདྲ་ཞིག་འཛིན་དགོས་པ་ཁོས་ཀྱང་གསལ་བོ་ཤེས་
ཀྱིན་མི་འདུག མོ་དང་འབྲེལ་བ་ག་འདྲ་ཞིག་བཟུང་ཡང་དེ་ནི་ལས་སླ་
བོ་ཞིག་མིན། འོན་ཀྱང་སེའི་བྷི་རེ་ཡཱ་དང་བཙོན་ཁང་གིས་མོ་དང་དེ་
འཕྲལ་འབྲེལ་བ་མི་གཅོད་པའི་ངེས་པའང་མེད་དེ། ལུས་པོའི་དོན་ལྔ་
སྣོད་དྲུག་གང་རུང་ལ་རྨས་སྐྱོན་བཟོས་ཡོད་པའི་བྱེའུ་ཆུང་དེ་རྔོན་པའི་
ལག་ན་འཕག་འཚག་རྒྱག་བཞིན་འདུག་ལ། ཁོས་ཀྱང་བྱེའུ་ཆུང་དེའི་
འཚོ་གནས་ལ་ཁ་ཡ་བྱེད་མི་འདོད་དོ། །
ཁོ་ཁྲིམས་ཁང་ལས་སྲང་ལམ་དུ་ཐོན་པ་དང་། དེ་རིང་གི་ནམ་
ཟླ་ནི་གནམ་ངོ་གཡའ་དག་ཅིང་ས་གཞི་རྡུལ་དག ཁོས་དཔྱིད་ཀའི་
མཁའ་དབུགས་དྭངས་མ་དེ་ཤེད་གྱིས་ཁམ་གང་རྔུབ་ནས་མདུན་དུ་
སོང་། ཤིང་རྟའི་ཁ་ལོ་བ་དག་གིས་ཁོའི་མཐའ་རུབ་ནས་འོངས། ཁོ་
ལ་མཚོན་ན་རྐང་ཐང་དུ་འགྲོ་འདོད་ཡོད་དེ། སྐད་ཅིག་ཉིད་དུ། ཁཱ་ཋོ་
ཤཱ་དང་ཁོས་ཁཱ་ཋོ་ཤཱ་ལ་བཟོས་པའི་སྣང་བརྙན་ཡོད་ཚད་ཁོའི་ཡིད་ཀྱི་
མེ་ལོང་ངོས་སུ་ག་ལེར་དྲན་གྱིན་འདུག་པས་ཁོའི་ཡིད་མུག་པར་གྱུར་
པ་དང་ལྟས་ཚོད་ལ་ཡོད་ཚད་གནམ་ངོ་འཐིབས་པ་ལྟ་བུའི་ཚོར་བ་ཞིག་
སྐྱེས་བྱུང་། “མིན། དེའི་སྐོར་ལ་ངས་རྗེས་ནས་བསམ་བློ་གཏོང་། ད་
ལྟ་ཡིད་སེམས་སྡུག་པའི་དོན་དག་ཐམས་ཅད་རྒྱང་དུ་དོར་ན་འགྲིག”
ཅེས་སྙམ།
འོན་ཀྱང་ཁོའི་ཡིད་ལ་གསོན་ཉམས་ལྡན་པའི་རི་མོའི་སྣང་བརྙན
ཞིག་གློ་བུར་དུ་ཤར་བྱུང་། མིག་ནག་པོ་ཡིན་ལ་ཅུང་གསེག་ཡོད་པའི་
བཙོན་པ་དེས་ཆེས་མཇུག་མཐར་གསལ་བཤད་བྱེད་དུས་ངུ་ཤུར་
བརྒྱབ་ཚུལ་དེ་དྲན་གྱི་འདུག་ལ། ཁོས་མྱུར་དུ་ཁར་བཙུགས་པའི་དུ་
བ་ཕར་བླངས་ལ། དུ་བ་ཐལ་ཕོར་ནང་མནན་ནས་དལ་བ་དང་། ཡང་
དུ་བ་རྐང་གཅིག་ལ་མེ་སྒྲོན་རྗེས། ཁང་བའི་ནང་ཕར་འགྲོ་ཚུར་འོང་
བྱས། མོ་དང་མཉམ་དུ་འཚོ་བ་རོལ་སྐབས་ཀྱི་སྣང་བརྙན་རེ་རེ་ཁོའི་
ཡིད་སེམས་ཀྱི་མེ་ལོང་ངོས་སུ་གང་མང་ཤར་བཞིན་ཡོད། མོ་དང་
མཇུག་མཐའི་ལྷན་འཛོམས་སྐབས་ཀྱི་དོན་བྱ་མ་ལུས་ཐམས་ཅད་ཁོའི་
ཡིད་ལ་ཡུན་གྱིས་དྲན་གྱིན་འདུག ཁོ་ནི་ལྟོག་སྐོམ་གྱིས་མནར་བའི་
གཅན་གཟན་ཞིག་དང་འདྲ་བར་ཁ་ལ་ཐོན་པའི་རི་དྭགས་གང་དེའི་
ལུས་ཡོངས་རྫོགས་དེ་མ་ཉིད་ཁྱུད་མུར་གཏོང་བར་འདོད་པའི་སྲེད་
པའི་སྤུ་ལོང་ཡོངས་སུ་རྒྱས་ཏེ་མོ་དང་ལུས་འབྲེལ་བྱས། ཁོའི་འདོད་
ཆགས་ཀྱི་ཧམ་སེམས་ལ་ཡིད་ཚིམས་རྗེས་དེ་ཁོ་ལ་མི་དབང་བའི་ཚོར་
བ་ཞིག་ཀྱང་སྐྱེས་བྱུང་། མོའི་དཀར་ལ་འཇམ་པའི་ཤམ་ཐབས་དང་
སྐ་རགས་སྔོན་པོ། ད་དུང་ཉིན་དེའི་སྐྱ་རེངས་བཅས་ཁོའི་སེམས་ལ་
དྲན་གྱིན་འདུག “བདེན་ཏེ། ང་མོ་ལ་དགའ། ཉིན་དེའི་མཚན་མོར་
བདག་གིས་ལྷད་མེད་དྭངས་གཙང་གི་བརྩེ་བ་ཟབ་མོ་བཅངས་ནས་
མོ་ལ་དུངས་ཞིང་དགའ་ཡོད། ཐ་ན་ད་ལྟའི་ཡར་སྔོན་བར་དུ་ང་མོ་ལ་
དགའ་ཡོད། ཡང་རང་ཐེངས་དང་པོར་ཨ་ནེ་གཉིས་ཀྱི་ཁྱིམ་དུ་བསྡད་
དེ་དཔྱད་རྩོམ་འབྲི་དུས་ང་གཞི་ནས་མོ་ལ་དགའ་ཡོད།”
དེའི་དབང་གིས་རང་ཉིད་དེ་དུས་ཅི་འདྲ་ཞིག་ཡིན་པའང་དྲན་
གྱིན་འདུག ཚེ་སྲོག་གི་སྐྱེ་སྟོབས་དང་ལང་ཚོ། ཁོ་ལག་རྒྱས་པ་བཅས་
ནི་བསིལ་རླུང་ཞིག་དང་འདྲ་བར་ཁོ་རང་གི་དྲན་པ་དེ་དུས་ད་ལྟ་སྡུག་
གི་མུན་པར་བཏུམས་པ་དང་སྐྱོ་སེམས་ཀྱི་ཀློང་དུ་ཚུད་པར་བྱས། དེ་
དུས་ཀྱི་ཁོ་དང་ད་ལྟའི་ཁོ་གཉིས་ལ་གནམ་སའི་བར་ཁྱད་ཡོད་དེ། བར་
ཁྱད་དེ་ནི་ཉིན་དེའི་དགོང་མོའི་ཆོས་ཁང་ནང་གི་ཁཱ་ཋོ་ཤཱ་དང་། ཚོང་
བ་དང་གང་སྐྱིད་གང་དགར་བྱས་པའི་མོ་དང་། དེ་མིན་དེ་རིང་སྔ་དྲོ་
འདྲི་གཅོད་བྱས་པའི་སྨད་འཚོང་མ་བཅས་ཀྱི་བར་ཁྱད་རེད། བར་ཁྱད་
ལ་འགྱུར་བག་ཆེར་བྱུང་མེད་ན་ཡང་བར་ཁྱད་བྱུང་ཚུལ་གཅིག་འདྲ་
རེད། དེ་དུས་ཁོ་ནི་རང་དབང་རང་སྐྱིད། རང་སྣང་གང་ཤར། མདུན་
ལམ་ཡངས་ཤིང་རེ་བས་ཁེངས་པ་ཞིག་ཡིན་ནའང་། དུས་ད་ལྟ་ཁོས་
སམས་ན་རང་ཉིད་ནི་གླེན་པ་དང་ཡིད་སེམས་སྟོང་ཞིང་དབེན་པ།
རིན་ཐང་མེད་པ་དང་ཐ་ཆུང་དོན་ཆུང་གི་འཚོ་བའི་དྲ་རྒྱ་རུ་ལྷུང་ཡོད་
པ་ལྟ་བུའི་ཚོར་ཤེས་ཤིག་གིས་ཁེངས་འདུག ཁོས་རང་ཉིད་སོམ་ཉིས་
ལས་ཐར་ཐུབ་པའི་དབང་དུ་བཏང་ནའང་སྔར་ལས་བཟང་བའི་མདུན་
ལམ་ཞིག་ཡོད་པར་མི་བསམ། དོན་དངོས་སུ་ཁོས་དེ་འདྲ་ཞིག་དྲན་
ཡོད་མེད་ཀྱང་མི་ཤེས། སྔོན་ཆད་ཀྱི་དུས་ཤིག་ལ་ཁོས་རང་ནི་སྦ་
གསང་མེད་པ་བྱེད་མཁན་ཞིག་ཡིན་པས་དེའི་ཆེད་དུ་ཡུན་རིང་ཞིག་
རང་མཐོང་བྱས་པ་དྲན་གྱིན་ཡོད་པ་དང་། དུས་ནམ་ཡང་སྐད་ཆ་
ལུགས་མཐུན་ཞིག་བཤད་དགོས་པའི་རྩ་དོན་གཏན་ཁེལ་བྱས་པར་
མ་ཟད་བདེན་དྲང་གཞུང་བཟང་ཞིག་ཀྱང་དངོས་གནས་རེད། འོན་
ཀྱང་དུས་ད་ལྟའི་ཁོ་ནི་རྫུན་གྱི་འདམ་རྫབ་ཏུ་ལྷུང་ཡོད་ལ། འཇིགས་
སྣང་གིས་ཁེངས་པའི་རྫུན་གཏམ་དག་དང་ཁོའི་མཐའ་སྐོར་གྱི་མི་ཚང་
མས་ཀྱང་བདེན་དོན་ཡིན་པར་རློམ་ཡོད་པའི་རྫུན་གཏམ་གྱི་འདམ་
བག་གི་གཏིང་ཟབ་སར་ཟུག་ཡོད།
ཁོས་བལྟས་ན་རྫུན་བག་དེ་དག་ལས་ཐར་ས་ཞིག་ཡོད་མི་སྲིད་དེ།
གང་ལྟར་ཁོ་རང་གིས་བལྟས་ན་རང་ལ་རེ་བ་ཞིག་ཡོད་པར་མི་འདོད།
རྫུན་གཏམ་གྱི་འདམ་རྫབ་ཏུ་ལྷུང་ཡོད་པས་ཁོ་ཡང་གོམས་འདྲིས་སུ་
གྱུར་ཡོད་པ་དེའི་ཁྲོད་དུ་གཡེངས་ནས་ཡོད།
ཁོས་མ་རེ•ཝཱ་སེ་ལེའེ་ཝི་ནཱ་བཟའ་ཟླ་གཉིས་དང་འབྲེལ་བ་
གཏན་གཅོད་བྱེད་རྒྱུ་དང་། དེ་མིན་ཁོས་ཇི་ལྟར་ཁོ་དང་རང་གི་བྱིས་
པ་ཚོའི་མིག་ལ་ཐད་ཀར་ལྟ་དུས་ངོ་ཚ་མི་དགོས་པ་ཞིག་གམ། ཁོ་
དང་མེའེ་སེའི་བར་གྱི་འབྲེལ་བ་ཇི་ལྟར་མེད་པར་བཟོ་རྒྱུ་དང༌། ཁོས་
ཕྱོགས་གཅིག་ནས་ས་ས་ཞིང་སྒེར་དབང་བྱས་ན་དྲང་བདེན་མིན་པ་
ཤེས་ཡོད་པ་དང་ཕྱོགས་གཞན་ཞིག་ནས་རང་གིས་ཨ་མ་ལགས་ཀྱི་
ས་ཞིང་རྒྱུད་འཛིན་བྱས་པ་རང་སོར་བཞག་ཡོད་པའི་འགལ་བ་ལས་
ཇི་ལྟར་གཡོལ་ཐབས་བྱེད་དགོས་སམ། ཁོས་ཁཱ་ཋོ་ཤཱ་ལ་བཟོས་པའི་
ཉེས་པ་དེ་ཇི་ལྟར་སེལ་ཐུབ་བམ། ཆེས་མཇུག་མཐའི་དོན་བྱ་དེ་བསམ་
བློ་མི་གཏོང་རང་གཏོང་རེད། རང་ལ་དགའ་བའི་བུ་མོ་ཞིག་དེ་ལྟར་སྣང་
མེད་དུ་འཇོག་མི་སྲིད་དེ། ཁོས་སྒོར་མོས་ཁྲིམས་རྩོད་པ་ཞིག་གླས་ནས་
མོ་རང་སེའི་བྷི་རེ་ཡཱ་ཡི་སྡུག་ལས་ལས་སྐྱོབ་རྒྱུའི་གྲ་སྒྲིག་ཡོད་པས་ཡིད་
ཚིམས་ཡོད། མོ་གཞི་ནས་སྡུག་ལས་བྱེད་དུ་འཇུག་མི་རུང་སྟེ། དངུལ་
བཏང་ནས་ཉེས་པ་སེལ་ཐུབ་བམ། སྔོན་ཆད་ཁོས་མོ་ལ་སྒོར་སྟེར་དུས་
ཀྱང་སྒོར་མོས་ཉེས་པ་སེལ་ཐུབ་པར་འདོད་པ་མ་ཡིན་ནམ།
དེའི་དབང་གིས་ཁོས་དགོང་མོ་དེར་མོའི་འགྲོ་ལམ་བཀག་ནས་
མོའི་པང་ཁེབས་ཀྱི་ཁུག་མར་སྒོར་མོ་བཅུག་ནས་མྱུར་དུ་ཁ་ཕྱིར་
འཁོར་ནས་སོང་བའི་སྣང་བརྙན་དག་ཡིད་ལ་འཆར་གྱིན་འདུག “འོ།
སྒོར་མོ་དེ་དག” ཅེས་ཡིད་ལ་དྲན་སྐབས་ཀྱང་དེ་དུས་དང་འདྲ་བའི་
དངངས་སྐྲག་ཅིག་སྐྱེས་བྱུང་། “ཨ། དཀོན་མཆོག་ཡ། དཀོན་
མཆོག ཇི་འདྲའི་སྐྱུག་བྲོ་པོ་ཞིག་རེད་ཨང་།” ཁོས་སྔོན་ཆད་ལྟར་
སྐད་ཅོར་བརྒྱབ་བྱུང་། “མི་ངན་དང་ཁྲམ་པས་ད་གཟོད་སྤྱོད་ངན་འདི་
འདྲ་བཟོ་སྲིད། ང་ངོ་མ་ཁྲམ་པ། འཆལ་པོ་རེད།”
ཁོས་མུ་མཐུད་དུ་སྐད་གསེང་མཐོན་པོས་དེ་ལྟར་སྐད་ཅོར་བརྒྱབ།
“འོན་ཀྱང་དེ་འདྲ་ཞིག་བྱུང་སྲིད་དམ། ཁོ་ལྷོད་ཅག་གེར་འགུལ་ཙམ་
ཡང་མི་བྱེད། ང་མི་ངན་ཞིག་ཡིན་སྲིད་དམ། ཡང་ང་མི་ངན་མིན་ན་
སུ་མི་ངན་ཡིན་སྲིད།” ཁོས་རང་ལ་དེ་ལྟར་ལན་བཏབ། ཡང་ཅིག་
བཤད་ན། “དོན་དག་དེ་མ་གཏོགས་གཞན་ཡོད་དམ། ཁོས་མུ་མཐུད་
དུ་རང་ལ་དྲི་བ་དྲིས། ངས་མ་རེ་ཝཱ་སེ་ལེའེ་ཝི་ནཱ་བཟའ་ཟླ་གཉིས་ལ་
བྱས་ཚད་ཚང་མ་ཁྲེལ་མེད་དམ་སྐྱུག་བྲོ་བའི་བྱ་བ་དག་མིན་ནམ། ད་
དུང་ངས་རྒྱུ་ནོར་ལ་བཟུང་བའི་རྣམ་འགྱུར། དེ་དག་ནི་རང་གི་ཨ་མ་
ལགས་ཀྱིས་ཁོ་ལ་བྱིན་པ་ཡིན་པར་ཁ་གཡར་པས་བཀོལ་སྤྱོད་བྱེད་
སྐབས་ཀྱང་དེ་ནི་ཚུལ་ལྡན་ཞིག་མིན་བསམ་གྱིན་མེད། ད་དུང་ངའི་
སྐྱིད་འདོད་ལས་གཡོལ་དང་ངོ་ཚ་ཁྲེལ་མེད་ཀྱི་འཚོ་བའི་གོམས་སྲོལ་
ཡོད་ཚད། དེ་དག་ལས་ཀྱང་ཁཱ་ཋོ་ཤཱ་ལ་བཟོས་པའི་བྱས་ཉེས་ཡོད་
ཚད་ཡིན། ཁྲམ་པ། འཆལ་པོ། མི་ངན། མི་གཞན་པས་ང་ལ་སྐྱོན་
འཛུགས་བྱས་ཀྱང་རུང་། ངས་ཁོ་ཚོར་མགོ་སྐོར་གཏོང་ཐུབ་ངེས་ཡིན།
འོན་ཀྱང་ངས་རང་ལ་མགོ་སྐོར་གཏོང་མི་ཐུབ།”
དེ་ནས། གློ་བུར་དུ། ཁོས་ཉེ་ལམ་དང་ལྷག་པར་དུ་དེ་རིང་སོ་
ཧྥེ་ཡ•ཝ་སེ་ལེའེ་ཝི་ནཱ་དང་ཁོར་ནེའེ། མེའེ་སེ་བཅས་ལ་ཞེ་སྡང་
ལངས་པ་དེ་དོན་ངོ་མར་བཤད་ན་རང་གིས་རང་ལ་ཞེ་སྡང་ལངས་
ཡིན། རང་གི་ཁྲེལ་མེད་བྱས་ཉེས་ལ་ཁས་བླངས་པ་དེའི་ནང་ད་དུང་
བཟོད་བསྲན་བྱེད་དཀའ་བའི་སྡུག་བསྔལ་འདུས་ཡོད་ལ་ཞོར་དུ་ཡང་
རང་སེམས་སྐྱིད་པའི་སྣང་བ་ཞིག་ཀྱང་ཡོད་པ་ནི་ངོ་མཚར་བ་ཞིག་
ཏུ་སྣང་འདུག
ནེ་ཁི་ལོ་བྷོ་ཧྥི་ཡི་མི་ཚེ་འདིའི་དབང་དུ་བཏང་ན། ཐེངས་གཅིག་
མིན་པར་རྣམ་ཤེས་གཙང་སྒྱུར་བྱས་པའི་ཉམས་མྱོང་ཡོད། ཁོའི་རྣམ་
ཤེས་གཙང་སྒྱུར་ཟེར་པ་ནི་དུས་ཡུན་རིང་བོར་ནང་སེམས་ཀྱི་དྲན་
སྣང་རབ་རིབ་ལས་ཐར་མ་ཐུབ་པར་ལུས་ཡོད་པའི་སྟོང་བསམ་ཡོད་
དོ་ཅོག་ཡིན། ཁོར་སྟོང་བསམ་ཡོད་པས་འཚོ་བ་དངོས་ལ་ཁ་ཕྱོགས་
དང་དམིགས་ཡུལ་མེད་པར་གྱུར་པའི་མཁོ་མེད་དགོས་མེད་ཀྱི་རྣམ་
པར་ཤེས་པ་སྒྲིབ་བྱེད་ཀྱི་གད་སྙིགས་སམ་སྟོང་བསམ་དག་གཙང་བཞུ་
བྱས། གོ་རྟོགས་དེ་འདྲ་བྱུང་བའི་དབང་གིས་ནེ་ཁི་ལོ་བྷོ་ཧྥི་ཡིས་རང
ལ་རྩ་དོན་ཞིག་གཏན་འཁེལ་བྱས་ཏེ་རྒྱུན་སྐྱོང་བྱེད་རྒྱུ་བྱས། དེ་ནས་
བཟུང་ཁོས་ཉིན་ཐོ་འབྲི་མགོ་བརྩམས་པར་མ་ཟད། ནམ་ཡང་འགྱུར་
མི་སྲིད་པའི་འཚོ་བ་གསར་བ་ཞིག་རོལ་རྩིས་བྱས།
“འཚོ་བ་གསར་བ་ཞིག་རོལ་མགོ་རྩོམ།” ཞེས་ཁོས་དབྱིན་ཡིག་
གི་ལམ་ནས་རང་གི་འཚོ་བ་གསར་བར་དེ་ལྟར་མིང་བཏགས། ཡིན་
ན་ཡང་འཁོར་བའི་བསླུ་བྲིད་ཀྱིས་སླར་ཡང་ཁོ་རང་ལེ་ལོ་དང་རྣམ་
གཡེང་གི་གནས་སུ་ལྷུང་ལ། ཤེས་མེད་ཚོར་མེད་ངང་སྔར་ལས་ཇེ་ངན་
ཇེ་རུལ་དུ་གྱུར།
ཁོའི་མི་ཚེའི་གོ་རིམ་ཁྲོད་འདི་འདྲའི་རྣམ་ཤེས་གཙང་སྒྱུར་དང་
རང་ཉིད་དག་སྦྱང་བྱས་པའང་ཐེངས་གཅིག་མིན། ཐེངས་དང་པོ་དེ་
ལོ་དེའི་དབྱང་ཁར་ཁོ་ཨ་ནེ་ཚང་དུ་བསྡད་ཡོད་པའི་སྐབས་ཡིན། དེ་
ནི་ཁོ་ཆེས་ཁོང་ཁྲོ་ལངས་ས་དང་མི་སེམས་ལ་སྐུལ་མ་ཐེབས་ཐེངས་
ཤིག་ཡིན། དེ་ལས་བསྐྱེད་པའི་བསམ་བློ་དེ་ཡུན་རིང་ཞིག་ལ་རྒྱུན་
སྐྱོང་བྱེད་ཐུབ་སོང་། ཡང་རྟོགས་སད་གཞན་ཞིག་ནི་དམག་འཁྲུག་གི་
དུས་སྐབས་ཡིན། དེ་དུས་ཁོས་ཞི་དཔོན་གྱི་ལས་ཁུར་དགོངས་ཞུ་བྱས་
ནས་དམག་གྲལ་དུ་ཞུགས་པ་དང་། རང་སྲོག་བློས་གཏོང་བྱེད་ཐུབ་
པའི་དུས་སྐབས་དེར་ཡིན། ཐེངས་འདིར་ཁོའི་དབང་ཤེས་ཀྱི་དྲན་པར་
བསམ་ཚུལ་མང་བོས་སྐད་ཅིག་ཉིད་ལ་ཁེངས་པར་བྱས་སོང་། ཡང་
གོ་རྟོགས་ཐེངས་ཤིག་སད་པ་ནི་ཁོ་རང་དམག་གྲལ་ནས་ཕྱིར་ཐོན་ཏེ་
ཕྱི་རྒྱལ་དུ་སོང་ནས་བློ་གཅིག་སེམས་གཅིག་གིས་རི་མོའི་སྒྱུ་རྩལ་ལ་
ཞིབ་འཇུག་བྱེད་པའི་སྐབས་ཡིན།
སྐབས་དེ་ནས་ད་ལྟ་ལ་ཐུག་གི་བར། དུས་ཡུན་རིང་བོ་ཞིག་ཕྱིན་
སོང་། ཁོའི་རྣམ་ཤེས་ལ་གཙང་སྒྱུར་ཅི་ཡང་བྱེད་མ་ཐུབ། དེའི་རྐྱེན་
གྱིས་ཁོའི་རང་སེམས་ན་བསམ་པའི་འཚོ་བའི་རེ་བ་དང་དངོས་ཡོད་
ཀྱི་འཚོ་བའི་བར་དུ་འགལ་རྐྱེན་ཆགས་པའི་སྣང་ཚུལ་སྔར་ལས་ཇེ་
དྲག་ཏུ་གྱུར་ཡོད། ཁོས་འགལ་རྐྱེན་དེའི་ཉེས་དམིགས་ལ་ཤེར་ཚོར་
བྱུང་དུས། ཁོ་ནི་དངངས་སྐྲག་དང་ཅི་མི་སྙམ་ངང་ལུས། རང་སེམས་
ལ་བྱུང་བའི་འགལ་རྐྱེན་དེས་རང་གི་རྣམ་ཤེས་ལ་གཙང་སྒྱུར་བྱ་བར་
སྔ་ན་མེད་པའི་བགེགས་དང་བར་ཆད་བཟོས་སོང་བ་ཤེས་པས་དེ་ལ་
རེ་བ་ཏོག་ཙམ་མེད་པའང་ཡུན་གྱིས་ཤེས། “དེ་སྔ་རང་ཉིད་འཐུས་ཚང་
བོ་བཏང་ན་སྔར་ལས་ཇེ་ལེགས་སུ་ཕྱིན་མོད་འོན་ཀྱང་འཐོབ་བྱ་གཅིག་
ཀྱང་མེད་པའི་བྲོ་བ་མ་མྱོང་ངམ།” ཁོའི་སེམས་ཀྱི་གཏིང་རིམ་དུ་ཡོད་
པའི་འདྲེ་དེས་ཁོ་ལ་སྐད་དམའ་མོས་དེ་ལྟར་ལབ། “ཡང་ཡང་བྲོ་བ་
རོལ་མྱོང་བྱས་ནས་ཅི་ལ་ཕན། ཁྱོད་གཅིག་པུ་དེ་འདྲ་ག་ལ་ཡིན། མི་
ཚང་མ་དེ་འདྲ་ཡིན་ངེས་། དེ་ནི་འཚོ་བ་ཡིན།” སྐད་དེས་ཧ་ཅང་དམའ་
མོས་ངང་དེ་ལྟར་བཤད། འོན་ཀྱང་། རང་དབང་གི་མི་དེ། སྙིང་སྟོབས་
ལྡན་པའི་མི་དེ། བདེན་དྲང་དང་སྟོབས་ལྡན། རྟག་བརྟན་བཅས་ཁོ་
ན་ཡིན་པའི་མི་དེ། ནེ་ཁི་ལོ་བྷོ་ཧྥི་ཡི་སེམས་ཁོངས་སུ་གོ་རྟོགས་སད་
བྱུང་ལ། ནེ་ཁི་ལོ་བྷོ་ཧྥི་ཡིས་ཀྱང་ཁོ་ལ་ཡིད་ཆེས་མི་བྱེད་ཀ་མེད་རེད།
དངོས་ཡོད་འཚོ་བའི་ཁྲོད་ཀྱི་ཁོ་དང་ཁོ་རང་བྱེད་འདོད་པའི་མི་དེ་
གཉིས་ལ་བར་ཁྱད་ཆེན་པོ་ཡོད་རུང་། འོན་ཀྱང་ད་ཆ་རྟོགས་སད་བྱུང་
བའི་སྙིང་སྟོབས་ཀྱིས་གཏམས་པའི་མི་ཞིག་ལ་མཚོན་ན་དཀའ་ངལ་
གང་ཞིག་ཡིན་རུང་དེ་ཁྱད་གསོད་བྱེད་མི་ཐུབ་པའི་ངེས་པ་མེད།
“རིན་དོད་གང་འདྲ་ཞིག་བློས་གཏོང་དགོས་རུང་རང་ལ་བསྡམས་
བཀྱིགས་བྱས་པའི་རྫུན་བག་དེ་དག་ལས་ཐར་བར་བྱེད་དགོས། ངས་
མི་རྣམས་ལ་སྐད་ཆ་དྲང་མོ་ལབ་རྒྱུ་ཡིན། དོན་བྱ་ཡོད་ཚད་དྲང་བདེན་
གྱིས་བསྒྲུབ་རྒྱུ་ཡིན།” ཁོས་འཛེམ་བག་སྤུ་ཙམ་མེད་པའི་ངང་དེ་ལྟར་
བཤད་པ་དང་། སྐད་གདངས་ཡང་ཧ་ཅང་མཐོན་པོ་རེད། ངས་མེའེ་སེ་
ལ་སྐད་ཆ་དྲང་མོར་བཤད་ནས། ང་ནི་མི་ཆགས་སྲེད་ཅན་ཞིག་ཡིན།
མོ་དང་གཉེན་སྒྲིག་འདོད་པ་མིན། མོའི་འཚོ་བར་ཉོག་དྲ་བཟོས་
སོང་བ་ཡིན། ངས་མ་རེ་ཝཱ་སེ་ལེའེ་ཝི་ནཱ་ལའང་འོ། མོར་ཡང་སྐད་
ཆ་གཞན་བཤད་རྒྱུ་མི་འདུག ངས་མོ་ལ་བཤད་འདོད་པ་ནི། ང་ནི་
མི་ཁྲེལ་མེད་ཅིག་ཡིན་པས། ངས་མོ་ལ་མགོ་སྐོར་བཏང་ཡོད། ངས་
བདེན་དོན་ཁས་ལེན་པའི་བྱེད་ཐབས་ཤིག་སྤྱད་ནས་ཤུལ་བཞག་རྒྱུ་
ནོར་བགོ་བྱ་རྒྱག་ངེས་ཡིན། ངས་ཁཱ་ཋོ་ཤཱ་ལ་བཤད་རྒྱུ་ཞིག་ནི། དོན་
དམ་ང་ནི་མི་ཁྲེལ་མེད་ཅིག་ཡིན། མོ་ལ་བྱས་ཉེས་བཟོས་སོང་། ངས་
རང་གི་ནུས་པས་ལྕོགས་ཚོད་ཀྱིས་མོའི་ཉེས་ཁྲིམས་ཇེ་ཆུང་དུ་གཏོང
རྒྱུ་ཡིན། རེད་དེ། ང་མོ་དང་ཐུག་དགོས། མོ་ལ་ཞུ་བ་བྱས་ནས་མོས་
གུ་ཡངས་ཐོབ་པར་བྱེད་དགོས།
“མོས་ང་གུ་ཡངས་ཐོབ་པར་ཞུ་བ་བྱེད་དགོས། བྱིས་པ་ཚོས་ཞུ་
བ་བྱེད་པ་ནང་བཞིན་བྱེད་དགོས།” ཁོ་དལ་ཅག་གེར་བསྡད་བྱུང་།
“དགོས་གལ་ཡོད་དུས། མོ་དང་གཉེན་སྒྲིག་དགོས། ”ཁོ་ཡང་བསྐྱར་
ཁ་རོག་གེར་བསྡད་བྱུང༌། ཁོ་ཆུང་དུས་དང་འདྲ་བར་ལག་པ་གཉིས་
བྲང་ཁར་སྣོལ་ནས་མགོ་བོ་ཡར་དགྱེ་སྟེ་བཤད་རྒྱུར “དཀོན་མཆོག་
ལགས། ང་ལ་མགོན་སྐྱབས་གནང་རོགས། བདག་གི་སེམས་ཁོང་དུ་
ཞུགས་ནས་བདག་གི་འགྲོ་འདུག་སྤྱོད་གསུམ་དུ་གནས་པའི་སྤྱོད་ངན་
གྱི་རིགས་མཐའ་དག་གཙང་སེལ་བྱེད་རོགས།་
དེ་ལྟར་ཡིན་ན་ཡང་ཁོས་ལྐོག་ཏུ་མོ་དང་ཐུག་འཕྲད་ཇི་ལྟར་བྱེད།
དོན་བྱ་ཐམས་ཅད་མོ་ལ་ཇི་ལྟར་བཤད། རང་གི་བྱས་པའི་དོན་དག་
རྣམས་མོ་ལ་ཇི་ལྟར་འགྱོད་བཤགས་བྱེད་པ་དང་། ཁོས་རང་ནུས་
ལྕོགས་ཚོད་ཀྱིས་མོ་ལ་དོན་བྱ་གང་རུང་བསྒྲུབས་ནས་ཉེས་པ་དག་
ཐབས་བྱེད་རྒྱུ་ཡིན་ཞེས་བཤད་དགོས་ལ། ཐ་ན་མོ་དང་གཉེན་ཡང
སྒྲིག་འདོད་ཡོད་ཅེས་བཤད་དགོས་ཞེས་པའི་སྐབས་སུ་ནམ་རྒྱུན་དང་
མི་འདྲ་བའི་དགའ་བའི་སེམས་ཁམས་ཁྱད་པར་བ་ཞིག་གིས་ཁོའི་
མིག་མཐའ་མཆི་མས་བརླན་དུ་བཅུག
དྲུག
ཁོ་དང་ཐུག་འཕྲད་བྱུང་བ་མཱ་སི་ལོ་ཝཱ་ཡི་ཡིད་ལའང་དྲན་མ་མྱོང་།
ཁྱད་པར་དུ་དུས་དེ་དང་གནས་དེ་རུ། ཐོག་མའི་གློ་བུར་བ་དེར། ཁོ་
ཐོན་པ་ལ་མོ་རང་སྐྱི་གཡའ་རུ་བཅུག་བྱུང་ལ། མོས་གཞི་ནས་ཕྱི་དྲན་
བྱེད་འདོད་མེད་པའི་འདས་དོན་ལ་ཕྱིར་དྲན་བྱེད་དུ་བཅུག
ཐོག་མའི་གློ་བུར་བ་དེར། མོས་བརྩེ་དུང་གིས་ཕྱུག་ཅིང་
ཕུགས་བསམ་ཡོད་པའི་ཁྱད་མཚར་བའི་འཇིག་རྟེན་དེ་དྲན་གྱིན་
ཡོད་ཅིང་། དེ་ནི་མོའི་ཡིད་ཀྱི་བརྟན་པ་ཅིག་ཅར་འཕྲོགས་ཤིང་མོའི་
སེམས་ཀྱི་གཏད་ས་དང་ཡིད་ཀྱི་འཚོ་ས་རུ་གྱུར་པའི་གཞོན་ནུ་དེས་
མོ་ལ་བསྐྲུན་པ་ཡིན། དེ་ནས་མོས་གདུག་རྩུབ་དང་བསམ་ཤེས་བྱེད་
དཀའ་བའི་ཁོ་དང་གཅིག་རྗེས་གཉིས་མཐུད་དུ་བྱུང་བའི་བརྙས་
བཅོས་དང་སྡུག་བསྔལ་དག་ཀྱང་རིམ་གྱིས་ཡིད་ལ་དྲན། དེ་དག་ནི་
ཆང་གིས་ར་བཟི་བྱས་པ་དག་ལ་བདེ་བ་ཐོབ་པ་དང་མཉམ་དུ་བྱུང་བ་
རེད། མོས་རང་གི་འདས་སོང་ལ་ཕྱིར་དྲན་ཙམ་བྱས་ཀྱང་རང་ལ་སྐྱོ་
སྣང་གི་མུན་པ་ཞིག་བཅོས་མིན་དུ་སྐྱེས་བྱུང་། འོན་ཀྱང་མོས་དོན་
དག་དེར་བསམ་ཤེས་གཏན་ནས་བྱེད་མི་ཐུབ། མོས་བྱུང་ཟིན་པའི་
འདས་དོན་དག་གཙང་སེལ་ཞིག་བྱེད་འདོད་ཡོད་ལ། དེ་དག་ཐམས་
ཅད་ངན་རུལ་དུ་གྱུར་པའི་འཚོ་བའི་རོལ་སྟངས་ཤིག་གི་ཐབས་ཤེས་
ལ་བརྟེན་ནས་སེམས་ཀྱི་སྨུག་སྤྲིན་ཀློང་དུ་གཡུགས་ནས་ནམ་ཡང་
མི་མཐོང་མི་གསལ་ཞིང། ཕྱིར་དྲན་དེ་བས་མི་འདོད་པ་ཞིག་ཏུ་བྱེད་
འདོད་ཡོད་ལ། སྐབས་འདིར་མོས་དངོས་གནས་དེ་ལྟར་སྒྲུབ་པ་རེད།
ཐོག་མའི་གློ་བུར་བ་དེས། མོའི་མདུན་དུ་ཡོད་པའི་མི་དེ་དང་མོ་རང་
སྔོན་ཆད་དགའ་མྱོང་བའི་མི་དེ་གཉིས་གཤིབ་ཅིང་བསྡུར་ན་མི་སྣ་
གཅིག་ཡིན་མིན་ལའང་མོ་རང་ཐེ་ཚོམ་གྱི་ཀློང་དུ་ཚུལ་ཡོད་ཅིང་། དེ་
ནི་ཧ་ཅང་སྐྱོ་སྣང་གིས་ཁེངས་པར་བྱེད་པའི་སྤྱོད་སྟངས་ཤིག་ཡིན་པས།
མོས་གཤིབ་བསྡུར་བྱེད་འདོད་མ་བྱུང་།
ལུས་ལ་རྒྱན་གོས་གཟབ་མཆོར་སྤྲས་པ་དང་གདོང་ལ་དམར་
མདངས་ཆགས་པ། སྨ་རར་དྲི་ཞིམ་གྱི་ཆུ་བྱུགས་ཡོད་པའི་སྐུ་ངོ་འདི་
ཁོ་མོར་མཚོན་ནས་བཤད་ན་སྔོན་ཆད་མོ་རང་དགའ་མྱོང་བའི་ནེ་
ཁི་ལོ་བྷོ་ཧྥི་དང་གཞི་ནས་མི་གཉིས་སུ་སྣང་འདུག ཁོ་ལྟ་བུས་དགོས་
དབང་གིས་མོ་དང་འདྲ་བའི་བུ་མོ་དག་ལ་གང་དགར་ལོངས་སྤྱོད་བྱས་
ཆོག་པ་དང་། མོ་ལྟ་བུས་ཀྱང་ཁོ་ལྟ་བུའི་སྐྱེས་པ་དག་ལས་རང་གི་ཁེ་
བཟང་རེ་ལོན་པར་རེ་བ་བྱས་ཆོག རྒྱུ་མཚན་དེའི་དབང་གིས་མོས་
ཁོ་ལ་དགའ་མདོག་གི་མིག་མདའ་བསྟན་ནས་ངོ་གདོང་འཛུམ་ཙམ་
འཛུམ་ཙམ་བྱས། ཁོ་ཇི་ལྟར་བེད་སྤྱད་ན་ད་གཟོད་རང་ཉིད་ལ་ཁེ་ཕན་
རེ་རག་ཐུབ་མིན་ལ་མོས་བསམ་བློ་བཏང་།
“དོན་དེ་སྔ་མོ་ནས་མཇུག་རྫོགས་ཟིན་པ་རེད།” ཁོ་མོས་དེ་ལྟར་
བཤད། “ང་ལ་ཁྲིམས་ཐག་བཅད་ཡོད་པས་སེའི་བྷི་རེ་ཡཱ་སོང་ནས་
སྡུག་ལས་བྱེད་དགོས་འདུག” མོས་སྐྱོང་སྣང་འདྲེས་མས་ངང་སྐད་ཆ་
དེ་བཤད་སྐབས་ཁ་ཤའང་འདར་འདར་བྱེད་བཞིན་ཡོད།
ནེ་ཁི་ལོ་བྷོ་ཧྥི་ཡིས “དེ་ངས་ཤེས་ཡོད། ཁྱེད་ལ་ནག་ཉེས་མེད་
པའང་ང་ལ་ཡིད་ཆེས་ཡོད།"དེ་ལྟར་བཤད།
“ངས་ནག་ཉེས་བསགས་མེད་པ་ཁོ་ཐག་ཡིན། ང་རྐུན་མ་དང་
ཇག་པ་དེ་བས་ཀྱང་མིན། འདིར་མི་ཚང་མས་བཤད་ན་ནག་ཉེས་
ཡོད་མེད་དེ་ཁྲིམས་རྩོད་པ་ལ་རག་ལས་ཡོད་ཅེས་ཟེར་བཞིན་འདུག”
མོས་མུ་མཐུད་དུ་བཤད་རྒྱུར། “ཚང་མས་བཤད་ན་གོང་གཏུག་བྱས་
ན་འགྲིག་འདུག་ཟེར། ཡིན་ཡང་དེར་དངུལ་མང་བོ་དགོས་ངེས་ཡིན།”
ནེ་ཁི་ལོ་ཀྟོ་ཧྥི་ཡིས “རེད་ལགས། ངེས་པར་དུ་གོང་གཏུག་བྱེད་
དགོས།” ཞེས་དེ་ལྟར་བཤད། “ཁྲིམས་རྩོད་པ་ངས་བཙལ་ཡོད།”
མོས “འགྲོ་སོང་ལ་སེར་སྣ་མི་བྱེད་པར་ཁྲིམས་རྩོད་པ་ནུས་ལྡན་
ཞིག་འཚོལ་རོགས”ཞེས་བཤད།
“ངས་ནུས་ཚོད་ཀྱིས་འབད་པ་བྱེད་ངེས་ཡིན།"
ཁོ་གཉིས་ཡུད་ཙམ་ལ་དལ་ཅག་གེར་ལུས། ཡུད་ཙམ་གྱི་རྗེས་
ནས་མོས་ཡང་བསྐྱར་གདོང་ལ་འཛུམ་དང་བཅས “ང་ལ་སྒོར་མོ་
འགའ་བྱིན་དང་ཆོག་གམ། ཁྱེད་ཀྱིས་སྟེར་འདོད་ཡོད་ན་མང་བོ་ཞིག་
མི་དགོས། ཨུ་རུ་སུའི་ཤོག་སྒོར་བཅུ་བྱིན་པས་ཆོག” ཅེས་གློ་བུར་དུ་དེ་
ལྟར་བཤད།
“ཡ། ཡ”ནེ་ཁི་ལོ་བྷོ་ཧྥི་ཐབས་ཟད་འུ་ཐུག་ཏུ་གྱུར་ནས་སྒོར་ཁུག་
ནང་ལ་ལག་པ་བསྲིངས།
དེ་མུར་མོས་ཕར་འགྲོ་ཚུར་འོང་བྱེད་བཞིན་པའི་བཙོན་ཁང་གི་
འགན་འཛིན་གཞོན་པར་བལྟས།
“ཁོ་ཕར་སོང་ཤུལ་དུ་བྱིན། དེ་མིན་སྒོར་མོ་ཁོས་ཁྱེར་ངེས་ཡིན།”
བཙོན་ཁང་གི་འགན་འཛིན་པའི་ཁ་ཕར་འཁོར་མ་ཐག ནེ་ཁི་
ལོ་བྷོ་ཧྥི་ཡིས་སྒོར་ཁུག་ལས་སྒོར་བླངས་ནས་མོ་ལ་སྟེར་རྩིས་བྱས་མོད།
འོན་ཀྱང་འགན་འཛིན་པ་དེ་ཁ་ཕྱིར་འཁོར་བྱུང་བས། སྟེར་མ་ཕོད།
དེ་ཁོ་གཉིས་ཀྱི་ཕྱོགས་སུ་འཁོར་ནས་བསྡད་པས་སྒོར་མོ་ཁོའི་ལག་
པའི་སྤར་ཁྱིམ་དུ་བཟུང་ནས་བསྡད།
ཁོས “བུད་མེད་འདི་སྲོག་གི་དབང་བོ་བྲལ་བ་ཞིག་རེད།” ཅེས་
དེ་ལྟར་བསམ་པ་དང་མཉམ་དུ། སྔོན་ཆད་སྙིང་ལ་རྗེ་བོ་དང་དུས་ད་ལྟ་
སྐྱིད་སྡུག་སྣ་ཚོགས་མྱངས་ཤིང་སྐྲང་ཐག་ཆོད་པའི་ངོ་གདོང་ལ་བལྟས།
ཚུལ་མིན་སྒེག་ཆོས་ལྡན་ཞིང་གཟི་ལོག་པའི་མིག་ཟུང་ནག་པོ། མིག་
ཟུང་དེས་བཙོན་ཁང་གི་འགན་འཛིན་གཞོན་པ་དང་ནེ་ཁི་ལོ་བྷོ་ཧྥི་ཡི་
སྤར་མོར་བཙུར་ཡོད་པའི་ལག་པར་མིག་གིས་ཅེ་རེར་བལྟས་ཡོད།
ཁོའི་བློ་སེམས་ལ་སྐད་ཅིག་དེ་ཉིད་དུ་འགྱུར་ལྡོག་བྱུང༌། མདང་ནུབ་ནེ་
ཁི་ལོ་ཀྟོ་ཧྥི་ལ་བསླུ་བྲིད་བཏང་བའི་འདྲེ་དེས་ཡང་བསྐྱར་ཁོ་ལ་བཤད་
ཁོར་བསམ་བློ་གཏོང་མཚམས་འཇོག་དགོས་ན་ག་རེ་བྱེད་
རྒྱུར།
ཁོ་རང་གི་བྱ་སྤྱོད་གང་དེར་བསམ་བློ་འཁོར་དུ་བཅུག་ན་པ་དང་།
མཇུག་འབྲས་ཅི་བྱུང་ངམ། ཇི་ལྟར་བྱས་ན་ཁོ་ལ་ཕན་གདགས་ཐུབ།
བུད་མེད་དེ་སྐྱོབ་ཐབས་བྲལ་བ་ཞིག་རེད། འདྲེ་དེས་དེ་ལྟར་བཤད།
“ཁྱོད་ཀྱིས་རང་ཉིད་ཀྱི་སྐེ་ལ་རྡོ་དཔྱངས་ནས་ཆུས་ནུབ་པར་བྱེད་པ་
ལས། མི་གཞན་ལ་ཕན་པའི་བྱ་བ་ཞིག་གཞི་ནས་སྒྲུབ་མི་ཐུབ།”
ཁོས་སེམས་ལ “རང་ལ་ཡོད་པའི་དངུལ་ཡོད་ཚད་མོར་བྱིན་རྗེས་
མོ་དང་འབྲེལ་བ་གཏན་གཅོད་བྱས་ན་མི་བཟང་ངམ།” ཞེས་དེ་ལྟར་
བསམས།
ཡིན་ཡང་། དེ་དང་མཉམ་དུ་ཁོའི་སེམས་ཀྱི་དྲན་པའི་ཀློང་དུ་
ལྷགས་རླུང་ཆེན་པོ་གཡུག་ཉེན་ཆེ་སྟེ། ཁོའི་སེམས་ཀྱི་འཇིག་རྟེན་ནི་
དྲང་སྙོམས་མིན་པའི་ཐུར་སྲང་ཞིག་དང་འདྲ་བར་བརྟན་བརླིང་ཡོད་
པ་མིན། སེམས་ཀྱི་དང་ལྷོད་འཚམ་པོ་མིན་ཚེ་གཡས་དང་གཡོན་
ལ་ཕྱོགས་ཉེན་ཤིན་ཏུ་ཆེ། ཁོས་བསམ་བཞིན་དུ་ཁ་སང་ལྟར་དཀོན་
མཆོག་ཅེས་པའི་མགོན་སྐྱབས་ཤིག་ཡོད་པར་འདོད་པའི་སེམས་ཀྱི་
བརྟེན་ས་དེར་གསོལ་བ་དྲག་ཏུ་བཏབ་པས། དཀོན་མཆོག་གིས་ཀྱང་
ཁོའི་ཞུ་འབོད་ལ་དངོས་གནས་དང་ལེན་བྱས། ཁོས་རང་གི་བཤད་
འདོད་པའི་སྐད་ཆ་ཡོད་ཚད་མོར་བཤད་རྒྱུའི་སེམས་ཐག་བཅད།
“ཁཱ་ཋོ་ཤཱ་ངས་དེ་རིང་འདི་ནས་ཁྱོད་ཀྱིས་གུ་ཡངས་ཐོབ་པར་ཞུ་
བ་བྱེད་རྒྱུ་ཡིན། འོན་ཀྱང་ཁྱོད་ཀྱིས་ང་ལ་ལན་བཏབ་མ་བྱུང་། ཁྱོད་
ཀྱིས་ང་ལ་གུ་ཡངས་གཏང་འདོད་མེད་པ་ཡིན་ནམ། ཡང་ན་ནམ་
ཞིག་གི་དུས་ལ་གུ་ཡངས་སུ་གཏང་རྒྱུ་ཡིན།” ཞེས་དེ་ལྟར་ཞུ་བ་བྱས།
མོས་ཁོའི་སྐད་ཆར་ཉན་མེད་པ་འདྲ། མཚམས་རེར་ཁོའི་ལག་
པར་མིག་གིས་རིག་རིག་ལྟ་བ་དང་ལན་རེར་བཙོན་ཁང་གི་འགན་
འཛིན་གཞོན་པ་དེ་གར་འགྲོར་བལྟས། བཙོན་ཁང་གི་འགན་འཛིན་
གཞོན་པ་དེ་ཁ་ཕར་འཁོར་མ་ཐག་མོས་གང་མགྱོགས་ཀྱིས་ནེ་ཁི་ལོ་
བྷོ་ཧྥི་ཡི་སྤར་མོ་རུ་བཅུག་ཡོད་པའི་སྒོར་མོ་དེ་བླངས་འཕྲད་རང་གི་སྐེ་
རགས་ཀྱི་བར་དུ་བཅུག
མོ་གད་མོ་དགོད་ཞོར་དུ “ཁྱེད་ཀྱི་སྐད་ཆ་ངོ་མ་ཡ་མཚན་པོ་
འདུག” ཅེས་དེ་ལྟར་བཤད་པས་མོས་ཁོ་ལ་སྣང་མེད་མཐོང་ཆུང་གི་
རྣམ་འགྱུར་བསྟན་སོང་བ་ཁོ་རང་གིས་དེ་ལྟར་སྙམ།
ནེ་ཁི་ལོ་བྷོ་ཧྥི་ཡི་བསམ་པར། མོའི་གཤིས་ཀ་དེ་འཚམ་པོ་ཞིག་
ཏུ་སྣང་བས་ཁོ་གཉིས་ནི་མེ་ཆུ་ལྟར་མཐུན་ཐབས་མེད་པ་ཞིག་རེད་ལ།
མོའི་རང་གཤིས་བརྟན་པོ་དེས་ཁོ་ལ་མོའི་སེམས་ཀྱི་འཇིག་རྟེན་རྟོགས་
སུ་མ་བཅུག དེ་འདྲ་ཡིན་རུང་། ཁོ་མོ་དང་བར་ཐག་གྱེད་པར་ཕར་
ཞོག་དེ་ལས་ལྡོག་སྟེ་ཁོ་ལ་སེམས་ཤུགས་གསར་བ་ཞིག་བསྩལ་ནས་
ཁོ་རང་མུ་མཐུད་དུ་མོ་དང་ཉེ་བར་བཅར་འདོད་ཀྱི་འདུན་པ་ཇེ་དྲག་ཏུ་
བཏང་། ནེ་ཁི་ལོ་བྷོ་ཧྥི་ཡིས་བསམས་ན། ཁོས་མོ་ལ་སེམས་གསོ་བྱེད་
འོས་པ་ཞིག་རེད། དེ་ནི་དཀའ་ཁག་ཆེ་བ་ཁོས་ཤེས་ཡོད་ཀྱང་། ཡང་
དཀའ་ཁག་ཆེ་བའི་དབང་གིས་ལྷག་པར་ཁོའི་ཡིད་སེམས་བཀུག་པ་
རེད། ད་ལྟ་ཁོས་མོ་ལ་བཅངས་པའི་བརྩེ་དུང་དེ་སྔོན་ཆད་ཡོད་མ་
མྱོང་ལ། མི་གཞན་པ་སུ་ལའང་ཡོད་མྱོང་བ་ཞིག་མིན། དེ་ནི་ལྷད་
མེད་དྭངས་གཙང་གི་བརྩེ་དུང་ཁོ་ན་ལས་སྒེར་སེམས་ཤིག་གཏན་
ནས་ཡོད་མི་སྲིད་དེ། ཁོའི་རེ་བ་ཉག་གཅིག་ནི་མོ་ད་ལྟ་ནང་བཞིན་མི་
བྱེད་པ་དང་མོའི་གོ་རྟོགས་སད་ནས་མོའི་རང་གཤིས་སླར་གསོ་བྱ་ཐུབ་
ན་འདོད།
“ཁཱ་ཋོ་ཤཱ་ཁྱོད་ཀྱིས་སྐད་ཆ་དེ་འདྲ་བཤད་དོན་ཅི་ཡིན། ངས་ཁྱོད་
ལ་རྒྱུས་ལོན་ཡོད་པ་ཁྱོད་ཀྱིས་ལོས་ཤེས། ངས་ནམ་ཡང་བརྗེད་མི་སྲིད་
པ་ནི་ཁྱོད་ཕཱ་ཕོ་ཝོའོ་ན་ཡོད་པའི་སྣང་བརྙན་དེ་ཡིན།”
མོས “འདས་ཟིན་པ་དག་གླེང་དོན་ཡོད་དམ།" ཞེས་ལྗིད་ཏིག་
ཏིག་གིས་དེ་ལྟར་བཤད།
“ཁཱ་ཋོ་ཤཱ་ངས་འདས་ཟིན་པའི་དོན་དག་དེ་དག་ཕྱིར་དྲན་བྱེད་
དོན་རང་གི་བཟོས་པའི་ནོར་འཆུག་ལ་ཡོ་བསྲང་བྱེསད་འདོད་པས་
ཡིན་ལ། ངས་བསགས་པའི་ཉེས་པར་གུ་ཡངས་གཏང་རོགས།” ནེ་
ཁི་ལོ་བྷོ་ཧྥི་ཡིས་སྐད་ཆའི་མགོ་བསླངས་ནས་མོ་དང་གཉེན་སྒྲིག་ན་
འདོད་ཚུལ་སྐོར་བཤད་རྩིས་བྱས་ཀྱང་། མོའི་མིག་མདངས་ལ་ལྟ་དུས་
གཏུམ་སྤྱོད་དང་འཇིགས་རུང་གི་ཉམས་སྣང་ཞིག་དང་མི་གང་ཞིག་
དང་ཡང་རྒྱང་དུ་གྱེས་ཡོད་པ་ལྟ་བུའི་ཚོར་ཤེས་སྐྱེན་པོ་དེས་ཁོའི་སྐད་
ཆ་བཤད་མཚམས་བཅད།
སྐབས་དེར། བཙོན་མར་སྐོར་རྒྱག་ཏུ་ཡོང་བའི་མི་རྣམས་རིམ་
གྱིས་ཕྱིར་འགྲོ་བཞིན་ཡོད་པ་དང་། བཙོན་ཁང་གི་འགན་འཛིན་
གཞོན་པ་དེ་ཡང་ནེ་ཁི་ལོ་བྷོ་ཧྥི་ཡི་གམ་དུ་ཡོང་ནས་བཙོན་མར་ལྟ་
བའི་དུས་ཚོད་མཇུག་རྫོགས་སོང་ཟེར།
ནེ་ཁི་ལོ་བྷོ་ཧྥི་ཡིས “བདེ་མོ་བྱོས། ཁྱེད་ལ་ད་དུང་ཡང་སྐད་ཆ་
མང་བོ་བཤད་རྒྱུ་ཡོད། འོན་ཀྱང་ད་ཐེངས་བཤད་ཁོམ་མི་འདུག” ཅེས་
བཤད་ཞོར་ལག་པ་ཡ་གཅིག་ཕར་བསྲིངས་ནས། “རྗེས་སོར་ང་ཡང་
བསྐྱར་ཡོང་ངེས་ཡིན།”
“སྐད་ཆ་ཕལ་ཆེར་བཤད་ཡོད་པ་འདྲ།" མོས་ལག་པ་ཡ་གཅིག་
བསྲིངས་ན་ཡང་ཁོ་དང་ལག་འཇུ་མ་བྱས།
“གནས་སྟབས་བདེ་ཞིག་བཙལ་རྗེས་ཡང་བསྐྱར་ཁྱེད་དང་ངོ་
འཕྲད་རྒྱུ་ཡིན་ལ། དོན་དག་གལ་ཆེན་ཞིག་ཀྱང་བཤད་རྒྱུ་ཡོད།”
མོས“འོ་ཡ། དེས་ན་ཁྱེད་རང་ཕེབས་འབྱོར་གནང་རོགས།”ཞེས་
བཤད།
ཁོ་གཉིས་ངོ་མ་འཕྲད་གོང་ལ་ནེ་ཁི་ལོ་བྷོ་ཧྥི་ཡི་སེམས་ལ། ཁཱ་ཋོ་
ཤཱ་ཡིས་མོའི་ཆེད་དུ་ཁོས་རང་ནུས་ཡོད་ཚད་འདོན་གྱིན་པ་ཤེས་རྗེས་
འགྱོད་སེམས་སྐྱེས་སྲིད་ལ། དངོས་གནས་དགའ་སྤྲོའང་འཕེལ་ངེས་
ཡིན། ད་དུང་སེམས་འགུལ་ཡང་ཐེབས་ནས་མོ་སླར་ཡང་སྔོན་ཆད་
ཀྱི་ཁཱ་ཋོ་ཤཱ་རུ་འགྱུར་སྲིད་སྙམ། ཁོའི་བློ་ཡིད་ལས་འདས་པ་ཞིག་ནི་
སྔོན་ཆད་ཀྱི་ཁཱ་ཋེ་ཤཱ་ཡི་སྣང་བརྙན་དེ་རྦད་དེ་ཡོད་མི་སྲིད་ལ། དེ་ཤུལ་
དུ་ལྷག་པ་ནི་ད་ལྟའི་མཱ་སི་ལོ་ཝཱ་རེད་འདུག དེས་ཁོ་རང་ཧང་སངས་
པར་བྱས།
ཁོ་ཧ་ལས་ཤིང་ངོ་མཚར་བ་ནི། མཱ་སི་ལོ་ཝཱ་ཡིས་རང་གི་ད་ལྟའི་
ཐོབ་ཐང་དེ་ངོ་ཚ་ཞིག་ཏུ་བསམ་གྱིན་མེད་ཅིང་། ཁོས་མོ་བཙོན་མའི་
ཐོབ་ཐང་ཡིན་པར་ཟེར་བ་མིན་ལ། བཙོན་མའི་ཐོབ་ཐང་དེ་མོས་ངོ་
ཚ་ཞིག་ཏུ་བསམ་བཞིན་ཡོད་མོད། དེ་ལས་ཀྱང་གཙོ་བོ་ཁོས་མོ་སྨད་
འཚོང་མའི་ཐོབ་ཐང་ཡིན་ཟེར་བ་རེད། མོས་ནི་དེ་དག་ལ་སྣང་དོགས་
ཅི་ཡང་མི་བྱེད་ལ། ཐ་ན་དེ་གཟི་བརྗིད་ཅིག་ཏུ་བསམ་བཞིན་ཡོད།
ཡང་བསམ་བློ་རེ་བཏང་ན། མི་ཞིག་གི་འཚོ་བའི་གནས་བབས་དེ་
འདྲ་ཞིག་ཡིན་ཚེ། དེ་ལས་བྱ་ཐབས་གཞན་ཅི་ཡོད་དམ། མི་སུ་ཞིག་
ཡིན་རུང་། ཐབས་མེད་ཀྱི་ལམ་གནས་གང་ཞིག་བདམས་ཟིན་དུས།
ངེས་པར་རང་གི་བགྲོད་ལམ་དེར་ཡིད་ཆེས་དང་དེ་ནི་མི་དེར་མཚོན་
ན་གལ་ཆེན་དང་ཕན་ཁེ་གང་ཡིན་ལ་ངོས་ཟིན་ཡང་དག་ཅིག་ཡོད་
དགོས་པ་མ་ཡིན་ནམ།
“འུན། ངས་བཤད་དགོས་པའི་སྐད་ཆ་ཞིག་མ་བཤད་པར་ལུས་
སོང་།” ནེ་ཁི་ལོ་བྷོ་ཧྥི་མི་ཚོགས་དང་ལྷན་དུ་བཙོན་ཁང་གི་འབུད་སྒོར་
ཐོན་དུས་སེམས་ལ་དེ་ལྟར་རང་དྲན་བྱུང་། “ངས་མོ་དང་གཉེན་སྒྲིག་
ན་འདོད་ཅེས་པའི་སྐད་ཆ་དེ་མ་བཤད། སྐད་ཆ་མ་བཤད་རུང་ངས་མོ་
ཆུང་མར་ལེན་རྒྱུ་ཡིན།”
བདུན།
ནེ་ཁི་ལོ་བྷོ་ཧྥི་ཡིས་བཙོན་ཁང་གི་སྒོ་ཁྱམས་ནས་ཡུན་རིང་བོར་
སྒུག་བསྡད། མཱ་སི་ལོ་ཝཱ་སྒོ་ཁར་ཐོན་རུང་། བཙོན་ཁང་གི་འགན་
འཛིན་པ་ད་དུང་ཡང་མཐོང་རྒྱུ་མི་འདུག ནེ་ཁི་ལོ་བྷོ་ཧྥི་ཡིས་མོ་
མཐོང་བྱུང་། མོའི་ངོ་མདམངས་ལ་དམར་ཤ་ཆགས་ཡོད་པ་དང་། མོ་
ནི་རྣམ་རིག་བཀྲ་བའི་ངང་ལྟ་སྲུང་མཁན་གྱི་རྗེས་དེད་ནས་ཡོང་གིན་
ཡོད་ལ། མགོ་བོ་ཕར་འཁོར་ཚུར་འཁོར་དང་གད་མོ་དགོད་ཞོར་དུ་
ཚུར་ཐོན་བྱུང་། མོས་བཙོན་ཁང་གི་འགན་འཛིན་པ་མཐོང་མ་ཐག་
གདོང་ལ་སྐྲག་སྣང་གི་ཉམས་ཤིག་ཤར་ནས་ཁོ་ལ་ཅེར་འདུག འོན་
ཀྱང་དེ་མ་ཐག་ལྷོད་དལ་དང་སྤྲོ་སྣང་གིས་ནེ་ཁི་ལོ་བྷོ་ཧྥི་ལ་སྐད་ཆ་
བཤད།
“ཁྱེད་བདེ་མོ་ཡིན་ནམ།” མོའི་སྐད་ཤུགས་ཆེ་བ་དང༌། གདོང་
ལ་འཛུམ་གྱིས་ཁེངས་ཡོད། ཤེད་ཀྱིས་ཁོ་དང་ལག་འཇུ་ཞིག་བྱས་བྱུང་
བས་རྣམ་འགྱུར་དེ་ཐེངས་སྔོན་མ་དང་ཡེ་ནས་འདྲ་ས་མི་འདུག
ནེ་ཁི་ལོ་བྷོ་ཧྥི་ཡིས “འདི། ངས་ཁྱེད་ལ་གྱོད་གཏུག་ཡི་གེ་བྲིས་
ནས་ཁྱེར་ཡོང་ཡོད། ཁྱེད་ཀྱིས་དེར་མིང་ཡིག་འབྲི་རོགས།” ཞེས་
དེ་རིང་མོ་དང་ཐུག་སྐབས་ཀྱི་གྲུང་ཤ་དོད་པོ་དང་བཤད་པ་དང་།
འཛེམ་བག་མེད་པའི་རྣམ་འགྱུར་ལ་དོགས་པ་ཟ་བཞིན་ཡོད།
“ཁྲིམས་རྩོད་པས་གྱོད་གཏུག་ཡི་གེ་ཞིག་བྲིས་ཡོད། ཁྱེད་ཀྱིས་
དེར་མིང་ཡིག་ཕྲིས་ཤིག ང་ཚོས་ཡི་གེ་དེ་ཕེ་ཋིར་ཕོ་ལ་བསྐྱལ་ཆོག”
“འོ་ཡ། མིང་ཡིག་བྲིས་ན་ཆོག གང་དང་ཅི་བྱེད་དགོས་ཀྱང་
ཆོག” མིག་གཅིག་ཟིམ་ཟིམ་བྱས་ནས་དགོད་ཞོར་དུ་དེ་ལྟར་བཤད།
མོས་སྨྱུ་གུ་བཟུང་བ་དང་། ནན་ཏན་གྱིས་སྨྱུག་ཆུའི་དམ་བུའི་
ནང་དུ་སྨྱུ་གུ་སྦྲེས་ཙམ་བྱས་རྗེས་རང་གི་མིང་བྲིས།
མོས “ཚང་མ་ལེགས་འགྲུབ་བྱུང་ཡོད་དམ།” ཞེས་དྲིས། མོས་
ལན་རེར་ནེ་ཁི་ལོ་བྷོ་ཧྥི་ལ་བལྟས་པ་དང་ལན་རེར་བཙོན་ཁང་གི་
འགན་འཛིན་པར་བལྟས། དེ་མུར་སྨྱུ་གུ་དམ་བུའི་ནང་བཞག་པ་དང་
དེའི་རྗེས་ནས་ཡང་ཤོག་བུའི་སྟེང་བཞག
“ང་ཁྱེད་ལ་བཤད་རྒྱུ་ཞིག་ཡོད།” ནེ་ཁི་ལོ་བྷོ་ཧྥི་ཡིས་མོའི་ལག་གི་
སྨྱུ་གུ་ལེན་ཞོར་དེ་ལྟར་བཤད།
མོས “ཡ། ཁྱེད་ཀྱིས་གསུང་རོགས་གནོངས།” ཞེས་བཤད། གློ་
བུར་དུ་དོན་དག་ག་གེ་མོ་ཞིག་ཡིད་ལ་དྲན་པའམ་ཡང་ན་གཉིད་ཡོང་
ངམ་ཅི། མོའི་ངོ་མདངས་གནག་ནས་བསྡད། བཙོན་ཁང་གི་འགན་
འཛིན་པ་ཡར་ལངས་ནས་སྒོའི་ཕྱི་རོལ་ཏུ་བུད་སོང་ལ། ཤུལ་དུ་ནེ་ཁི་
ལོ་བྷོ་ཧྥི་དང་མཱ་སི་ལོ་ཝཱ་གཉིས་ལྷག་འདུག
ནེ་ཁི་ལོ་བྷོ་ཧྥི་ལ་མཚོན་ནས་བཤད་ན། ལས་དབང་བསྒྱུར་བའི་
དུས་ལ་ཐོན་འདུག ཁོས་ཡང་དང་བསྐྱར་དུ་རང་ལ་ལེ་བདའ་བྱས་
པ་དང་། ཐེངས་སྔོན་མ་ངོ་འཕྲད་སྐབས་བཤད་དགོས་པའི་སྐད་ཆཆ་མ་
བཤད་པ་ནི། ཁོས་མོ་དང་གཉེན་སྒྲིག་འདོད་པ་དེ་ཡིན། ད་ལྟ་སྐད་ཆ་
དེ་བཤད་རྩིས་ཡོད། མཱ་སི་ལོ་ཝཱ་མདུན་ཅོག་གི་མཐའ་ཞིག་ཏུ་བསྡད་
ཡོད་པ་དང་ནེ་ཁི་ལོ་བྷོ་ཧྥི་མོའི་ཁ་གཏད་དུ་བསྡད་འདུག ཁང་བ་དེར་
ཉི་འོད་ཀྱིས་ཁེངས་ཡོད་ཅིང་། ནེ་ཁི་ལོ་བྷོ་ཧྥི་ཡིས་ཐག་ཉེ་ས་ནས་མོའི་
ངོ་གདོང་མཐོང་ཐེངས་དང་པོ་རེད་ལ། མོའི་མིག་མཐའི་ཟུར་དུ་གཉེར་
མ་ཆགས་ཡོད་ལ། ཁ་ཤའི་མཐའ་སྐོར་དུའང་གཉེར་མ་ཆགས་པར་མ་
ཟད། མིག་ལྤགས་ཀྱང་སྐྲངས་ཡོད་པས། མོའི་གདོང་གི་འགྱུར་བ་དང་
སེམས་ཀྱི་སྡུག་བསྔལ་ལ་ཁོ་སྔར་ལས་སྙིང་རྗེ་སྐྱེས་བྱུང་།
“གལ་ཏེ་གྱོད་གཏུག་ཡི་གེ་འདིས་ཕན་མ་ཐོགས་ཚེ་གོང་མར་
གྱོད་གཏུག་ཡི་གེ་འབྲི། གང་ལྟར་ཕྱོགས་མང་བོ་ནས་འབད་པ་ཧུར་
ལེན་བྱེད་དགོས།”
“ཐོག་མ་ནས་ཁྲིམས་རྩོད་པ་བཟང་བོ་ཞིག་དང་འཕྲད་ཡོད་ཚེ་
མཇུག་འབྲས་འདི་ལས་བཟང་།” མོས་ཁོའི་སྐད་ཆའི་མཚམས་བཅད་
ནས་དེ་ལྟར་བཤད།
མོས “ང་ལ་དག་འབུད་བྱེད་མཁན་གྱི་མི་དེ་ངོ་མ་གླེན་པ་འཁྲུལ་
མེད་ཅིག་རེད་འདུག ཁོས་ནམ་རྒྱུན་ང་ལ་ཞེ་འཚེར་བའི་སྐད་ཆ་ལབ་
ཀྱིན་ཡོད།” ཅེས་ཧབ་ཆ་དང་བཅས་དེ་ལྟར་བཤད། “གལ་ཏེ་སྔོན་མ
ཞིག་ནས་ངེད་གཉིས་ངོ་ཤེས་ཡིན་པ་ཁོས་ཤེས་ཡོད་པའི་དབང་དུ་
བཏང་ན་མཇུག་འབྲས་འདི་ལས་བཟང་ཁོ་ཐག་ཡིན། ད་ཅི་བྱ། ཁོ་
ཚོས་ཁོ་ཡང་རྐུན་མ་ཞིག་ཏུ་ངོས་འཛིན་བཞིན་ཡོད།”
“ཁྱེད་ཀྱིས་ངས་བཤད་པའི་སྐད་ཆ་དྲན་གྱིན་ཡོད་དམ།” ཁོས་དེ་
ལྟར་བཤད།
མཱ་སི་ལོ་ཝཱ་ཡིས “ཁྱེད་ཀྱིས་སྐད་ཆ་མང་བོ་བཤད་སོང་། ཐེངས་
སྔོན་མ་ངོ་འཕྲད་སྐབས་སྐད་ཆ་གང་དག་བཤད་ཡོད་དམ།” ཞེས་
བཤད་ཞོར་དུ་གད་མོ་ཤོར། མོའི་མགོ་བོ་མཚམས་རེར་གཡས་སུ་
འཁོར་བ་དང་མཚམས་རེར་གཡོན་དུ་འཁོར་ནས་ཅི་ཞིག་འཚོལ་
གྱིན་ཡོད་པ་དང་འདྲ།
ནེ༌་ཁི༌ལོ༌བྷོ་ཧྥི་ཡིས “ངས་ཁྱེད་ལ་ང་ཡོང་དོན། ཁྱེད་ཀྱི་གུ་ཡངས་
ཐོབ་ཆེད་ཡིན་ཞེས་བཤད་པ་ཡིན།” ཞེས་བཤད།
“ཨ་ལ་མ་ཤེས། ཅི་བྱེད། ནམ་ཡང་གུ་ཡངས་གུ་ཡངས་ཟེར།
ཁྱེད་ཀྱིས་རབ་ཡིན་ན།
“ངས་རང་གི་བྱས་ཉེས་ལ་འགྱོད་བཤགས་བྱེད་རྒྱུ་དེ་ཁ་ནས་
བཤད་པ་ཙམ་མིན་པར། དོན་དངོས་ཀྱི་ལག་ལེན་ལས་ར་སྤྲོད་བྱེད་
འདོད་ཡོད། ངས་ཁྱེད་དང་གཉེན་སྒྲིག་རྒྱུ་ཐག་གིས་བཅད་ཡོད།”
མཱ་སི་ལོ་ཝཱ་ཡི་གདོང་ལ་དེ་མ་ཐག་སྐྲང་སྣང་གིས་ཁེངས་པའི་
རྣམ་འགྱུར་ཞིག་མངོན་འོངས་ལ།
མོའི་གཟི་ལོག་གིས་ལྟ་བའི་མིག་ཟུང་དེ་ཡང་ཧང་སངས་པར
གྱུར་འདུག
མཱ་སི་ལོ་ཝཱ་ཁོང་ཁྲོ་དང་བཅས “འདི་ཡང་ཅིའི་ཆེད་དུ་ཡིན།” ཞེས་
གཉེར་མ་བསྡུས་ནས་དེ་ལྟར་བཤད།
“ངས་བསམས་ན་དཀོན་མཆོག་དཔང་དུ་བཞག་ནས་ངས་འདི་
ལྟར་བསྒྲུབ་དགོས་སྙམ།"
“ཡང་དཀོན་མཆོག་རྟོག་བཟོ་བྱེད་རྒྱུ་ཡིན་ནམ། ཁྱེད་ཀྱིས་སྐད་
ཆ་མགོ་རྔ་མི་ཚང་བ་དག་མི་ལབ་རོགས། དཀོན་མཆོག་ནི་ཅི་ཞིག་
རེད། ཧུན། སྔོན་ཆད་ཅིག་ནས་ཁྱེད་ཀྱིས་དཀོན་མཆོག་ཟེར་བ་ཞིག་
ཡོད་པ་ཤེས་ན་ཅི་མ་རུང་།” མོས་སྐད་ཆ་དེ་དག་བཤད་རྗེས། ད་དུང་
མུ་མཐུད་བཤད་རྩིས་ཡོད་མོད། འོན་ཀྱང་བཤད་མཚམས་དེར་སླེབས་
རྗེས་ཁ་རོག་གེར་བསྡད་བྱུང༌།
སྐབས་དེར་ནེ་ཁི་ལོ་བྷོ་ཧྥི་ཡིས་མོ་ལ་ཆང་དྲི་སྣ་ལ་གཟེར་བ་ཞིག
འཐུལ་ཡོང་བ་ཤེས་པ་དང་། མོ་ཁོང་ཁྲོ་ལངས་པའི་རྒྱུ་རྐྱེན་ཡང་ཤེས་
བྱུང་།
ཁོས“ཁྱེད་རང་སེམས་ལྷོད་པོར་གྱིས་ཤིག”ཅེས་བཤད།
མཱ་སི་ལོ་ཝཱ་ཡིས “ངའི་སེམས་ལྷོད་ལྷོད་བྱེད་དགོས་ས་ཅི་ཡང་མི་
འདུག ཁྱེད་ཀྱིས་ང་བཟི་ཡོད་འདོད་དམ། ང་ཅུང་བཟི་ཡོད་ཀྱང་ངས་
སྐད་ཆ་ཅི་ཞིག་བཤད་དགོས་པ་གསལ་བོ་ཤེས་ཡོད།” ཅེས་གློ་བུར་དུ་
བྲེལ་མ་མྱུར་གྱིས་དེ་ལྟར་བཤད་པ་དང༌། མོའི་ངོ་གདོང་ཧ་ཅང་རྒྱས་
ནས་དམར་པོར་གྱུར་འདུག
“ང་ནི་སྡུག་ལས་ཀྱི་ཉེས་མིང་ཕོག་ཡོད་མཁན་ཞིག་ཡིན། ཁྱེད་
ནི་སྐུ་དྲག་གི་ཐོབ་ཐང་ཡོད་མཁན་ཞིག་རེད། ཁྱོད་ཀྱིས་ང་ལ་ཉོག་
དྲ་མི་བཟོ་རོགས། དེ་ལྟར་ཡིན་ཚེ་ཁྱོད་ཀྱི་མཚན་སྙན་ལ་གནོད་
ངེས་ཡིན། དེ་ལས་ཁྱོད་ཐོབ་ཐང་གཅིག་པའི་སྐུ་དྲག་དག་གི་སྲས་མོ་
རྣམས་འཚོལ་དུ་སོང་ན་བཟང་། ངའི་རིན་ཐང་ནི་ཨུ་རུ་སའི་སྒོར་མོ་
བཅུ་ཐམ་པ་ཡིན།”
“ཁྱེད་ལ་ཅི་འདྲའི་ཚོར་བ་གཟེར་བོ་ཞིག་ཡོད་རུང་། ངའི་སེམས་
ཀྱི་ཚོར་བ་དེ་ཁྱོད་ཀྱིས་རྟོགས་མི་ཐུབ།”
ནེ་ཁི་ལོ་བྷོ་ཧྥི་ཡི་ལུས་ཧྲིལ་བོ་འདར་སིག་སིག་བྱེད་ཞོར། “ཁྱོད་
ཀྱིས་ཤེས་མི་སྲིད་དེ། ངས་ཁྱོད་ལ་ནག་ཉེས་ཆེན་པོ་བཟོས་སོང་།”
ཞེས་སྐད་གདངས་དམའ་མོས་དེ་ལྟར་བཤད།
“ཁྱེད་ཀྱིས་ནག་ཉེན་བཟོས་ཡོད་འདོད་དམ།” མཱ་སི་ལོ་ཝཱ་ཡིས་
ཞེ་སྡང་དང་བཅས་ཁོའི་སྐད་ཆའི་གདངས་ལ་ལད་ཟློས་བྱས་ནས་དེ་
ལྟར་བཤད། “སྔོན་ཆད་ཁྱེད་ལ་དེ་འདྲའི་ཚོར་བ་མེད་པས་ང་ལ་ཨུ་རུ་
སུའི་སྒོར་མོ་བརྒྱ་བརྫངས་རེད། འདང་རྒྱོབས་དང་། དེ་ནི་ཁྱོད་ཀྱིས་
བཅད་པའི་རིན་གོང་རེད།”
“ངས་ཤེས་ཡོད། ངས་ཤེས་ཡོད། འོན་ཀྱང་ད་ལྟ་ང་ལ་ཐབས་
བཀོད་གཞན་ཅི་ཞིག་ཡོད་དམ།” “ད་ནས་བཟུང་ཁྱེད་དང་ཁ་མི་
འབྲལ་པ་ངས་ཐག་གིས་བཅད་ཡོད། ངས་བཤད་པ་ལྟར་བསྒྲུབ་ཀྱང་
ཐུབ།”
མཱ་སི་ལོ་ཝཱ་ཡིས “འོན་ཀྱང་ངས་བལྟས་ནས་ཁྱོད་ཀྱིས་བསྒྲུབ་མི་
ཐུབ།”ཅེས་བཤད་ཞོར་སྐད་གདངས་ཆེན་པོས་གད་མོ་བགད་བྱུང་།
“ཁཱ་ཥོ་ཤཱ" ཞེས་ནེ་ཁི་ལོ་བྷོ་ཧྥི་ཡིས་མོའི་མིང་འབོད་ཞོར་མོའི་
ལག་པར་རེག
མོས“ཕར་སོང་། ང་ནི་སྡུག་ལས་མྱོང་མཁན་གྱི་ཉེས་ཅན་ཞིག་
ཡིན། ཁྱོད་ནི་སྐུ་དྲག་ཅིག་རེད། ཁྱོད་འདིར་ཡོང་དོན་ཅི་ཡིན།” ཞེས་
སྐད་ཅོར་བརྒྱབ་པ་དང༌། ཁོང་ཁྲོ་ལངས་ནས་ངོ་མདོག་ཀྱང་འགྱུར་
འདུག ཁོའི་ལག་ནས་རང་གི་ལག་པ་ཕྱིར་འཐེན་བྱས།
མཱ་སི་ལོ་ཝཱ་ཡིས “ཁྱོད་ཀྱིས་ང་བེད་སྤྱད་ནས་རང་ཉིད་སྐྱོབ་རྒྱུ་
དེ་རེད།” ཅེས་མུ་མཐུད་དུ་བཤད། སྐད་ཅིག་མ་དེར་རང་སེམས་ཀྱི་
ཞེ་སྡང་དང་ཁོང་ཁྲོ་ཡོད་ཚད་ཕྱིར་མངོན་བྱུང་། “སྔོན་ཆད་ཁྱོད་ཀྱིས་
ང་བེད་སྤྱད་ནས་སྣང་བ་བཙལ། ད་ཐེངས་ཀྱང་ང་བེད་སྤྱད་ནས་རང་
ཉིད་སྐྱོབ་རྩིས་རེད། ང་ཁྱོད་ལ་ཞེན་པ་ལོག་ཅིང་ཁྱོད་ཀྱི་མིག་ཤེལ་དེར་
ཞེན་པ་ལོག་པར་མ་ཟད། ཤ་ཚོན་པོ་དང་སྐྱུག་བྲོ་བའི་ཁྱོད་ཀྱི་ཁ་ངོ་
ལའང་ཞེན་པ་ལོག་ཡོད་པས། སོང་། ཕར་སོང་། ”མོ་མྱུར་གྱིས་ཡར་
ལངས་ནས་སྐད་གདངས་མཐོན་པོས་དེ་ལྟར་བཤད་བྱུང།
ལྟ་སྲུང་མཁན་ཁོ་གཉིས་ཀྱི་མདུན་དུ་སླེབས་ནས།
“ཅི་ཞིག་བྱེད་ཀྱིན་ཡོད། དེ་ལྟར་བྱེད་དོན་ཅི་ཡིན།”
ནེ་ཁི་ལོ་བྷོ་ཧྥི་ཡིས “ཁྱེད་ཀྱིས་མོ་ལ་ཁ་ཡ་མི་བྱེད་རོགས” ཞེས་
བཤད།
ལྟ་སྲུང་མཁན་གྱིས “མོ་ལ་ཁྲིམས་མེད་ལུགས་མེད་བྱེད་དུ་མི་
འཇུག་རོགས” ཞེས་བཤད།
“ཁྱེད་ཀྱིས་ངང་སྒུག་ཙམ་བྱེད་རོགས" ནེ་ཁི་ལོ་བྷོ་ཧྥི་ཡིས་དེ་ལྟར་
བཤད་རྗེས་ལྟ་སྲུང་མཁན་ཡང་བསྐྱར་སྒེའུ་ཁུང་གི་ཕྱོགས་སུ་ཕྱིར་ལོག
མཱ་སི་ལོ་ཝཱ་ཡིས་མིག་གིས་སར་བལྟས་ནས། ཕྲ་ཞིང་ཆུང་བའི་
ལག་པའི་མཛུ་གུ་རྣམས་ཕན་ཚུན་ལ་ཤེད་ཀྱིས་བསྣོལ་ནས་ཡང་
བསྐྱར་འདུག་སྟེགས་སུ་བསྡད་བྱུང༌།
ནེ་ཁི་ལོ་བྷོ་ཧྥི་མོའི་མདུན་དུ་མར་སྒུར་ནས་ཅི་ཞིག་བྱེད་དགོས་
པའང་མ་ཤེས་པར་ལུས།
ཁོས “ཁྱོད་ང་ལ་ཡིད་ཆེས་མེད་དམ” ཞེས་དྲིས།
“ཁྱེད་ཀྱིས་བཤད་ན་ཁྱེད་རང་གཉེན་སྒྲིག་འདོད་ཡོད་ཟེར། ང་
ལྕེབ་དགོས་རུང་དེ་དཔེ་མི་སྲིད་པ་ཞིག་རེད། ངས་ཁྱེད་ལ་བཤད་
འདོད་པ་དེ་ཡིན”
“དེ་ལྟར་ཡིན་རུང་། ངས་ཁྱེད་ལ་རོགས་རམ་བྱེད་ན་འདོད།”
མོས “ཧིན། དེ་ཁྱོད་རང་གི་དོན་དག་རེད། ང་ལ་རོགས་རམ་
བྱེད་དགོས་ས་ཅི་ཡང་མི་འདུག ངས་ཁྱེད་ལ་དྲང་མོར་བཤད་པ་ཡིན།”
ཞེས་བཤད། “ང་དང་ཐོག་ཤི་སོང་ན་ཅི་མ་རུང་།” བཤད་མཚམས་
འདི་རུ་མོ་ཧ་ཅང་སྐྱོ་སྣང་གིས་ངུས་བྱུང༌།
ནེ་ཁི་ལོ་བྷོ་ཧྥི་ཡིས་ཅི་ཞིག་བཤད་དགོས་པའང་མ་ཤེས་པར་ཁ་
རོག་གེར་བསྡད་འདུག་ལ། མོའི་མིག་ཆུ་ཕྲོམ་ཕྲོམ་དུ་བཞུར་བ་དེས་
ཁོ་ཡང་ངུ་རུ་བཅུག
མོས་མགོ་བོ་ཡར་བཀྱགས་ནས་ཁོ་ལ་ལྟ་ཙམ་བྱས། ཧ་ལས་ཤིང་
ངོ་མཚར་བའི་སྣང་བ་དང་བཅས་གདོང་གི་མིག་ཆུ་ཕྱིས་བྱུང་།
སྐབས་འདིར་ལྟ་སྲུང་མཁན་ཡང་བསྐྱར་སླེབས་བྱུང་། ཁོ་ཚོའི་
ཐེངས་འདིའི་ཁ་བརྡ་བྱེད་མཚམས་འཇོག་དགོས་ཚུལ་བསྟན།
མཱ་སི་ལོ་ཝཱ་ཡར་ལངས་བྱུང་།
ནེ་ཁི་ལོ་བྷོ་ཧྥི་ཡིས “དེ་རིང་ཁྱེད་རླུང་ལངས་ཡོད། ང་སང་ཉིན་
ཡོང་ཆོག་གམ། ཁྱེད་ཀྱིས་འདང་ཞིག་རྒྱོབས།" ཞེས་བཤད།
མཱ་སི་ལོ་ཝཱ་ཡིས་ཚིག་གཅིག་ཀྱང་མ་བཤད་ལ། ཁོའི་དྲི་བར་ལན་
ཡང་མ་བཏབ་པར་ལྟ་སྲུང་མཁན་གྱི་རྗེས་འབྲངས་ནས་ཕྱིར་ལོག་སོང་
ཁོ་རེབ་བྷི་ལེ་ཝཱ་ཡིས “ཨ་རོགས་བུ་མོ། ད་ཐེངས་ཁྱོད་ཀྱི་ལས་
དྲང་སོང་།” མཱ་སི་ལོ་ཝཱ་ཕྱིར་བཙོན་ཁང་དུ་ལོག་རྗེས་མོ་ལ་དེ་ལྟར་
བཤད། “བལྟས་ཡོང་ན་ཁྱོད་ཀྱིས་ཁོའི་ཡིད་དབང་བཀུག་ཡོད་པ་རེད།
ཁོ་ཁྱོད་འཚོལ་དུ་ཡོང་བའི་གོ་སྐབས་དམ་འཛིན་བྱོས། ཁོས་ཁྱོད་སྐྱོབ་
ཐུབ་ངེས་ཡིན། ཕྱུག་པོ་ཚོས་དོན་དག་གང་ཡང་བསྒྲུབ་ཐུབ།”
མཱ་སི་ལོ་ཝཱ་ཡིས་བཙོན་གྲོགས་དེར་ཡ་ལན་ཅི་ཡང་མ་བྱིན་པར་
རང་གི་ཉལ་སར་གན་རྐྱལ་དུ་ལོག་ནས་བསྡད། མོའི་གཟི་ལོག་གིས་
ལྟ་བའི་མིག་ཟུང་དེས་གྱང་ངོས་ཀྱི་གྲུ་ཟུར་དེར་བལྟས་ནས་ས་སྲོད་
བར་དུ་བསྡད།
མོའི་སེམས་ལ་སྡུག་བསྔལ་ཚ་ལམ་ལམ་ཞིག་སྐྱེས་བྱུང་། ནེ་ཁི་
ལོ་བྷོ་ཧྥི་ཡི་སྐད་ཆ་དེས་མོའི་སེམས་ཀྱི་རྟ་ཕོ་དེ་བསམ་ཤེས་བྱ་མི་ཐུབ་
ཅིང་འཁོན་འཛིན་གྱིས་ཁེངས་པའི་འཇིག་རྟེན་ཞིག་ཏུ་ཁྲིད་སོང་། མོ་
ནི་དཀའ་སྡུག་གང་མང་མྱང་མཐར་གནས་དེ་དང་ཁ་བྲལ་བ་རེད་ལ།
ད་ལྟ་འདས་སོང་དེ་དག་སེམས་ཀྱི་གཏིང་རིམ་ནས་བརྗེད་དུ་འཇུག་རྒྱུ་
ལས་སླ་མོ་ཞིག་གཞི་ནས་མིན། གཏི་མུག་རོ་ཉལ་གྱིས་ཉི་མ་འཁྱོལ་
ཐབས་བྱེད་པ་ལས། རིག་པ་དྭངས་གསལ་གྱི་སྒོ་ནས་འཚོ་བ་རོལ་རྒྱུ་
ནི་དངོས་གནས་སྡུག་བསྔལ་ཞིག་རེད། ས་སྲོད་ཀྱི་དུས་སུ་མོས་ཡང
བསྐྱར་སྲན་ཆང་རྦོད་ཀ་འགའ་ཉོས་ནས་བཙོན་གྲོགས་ཚོ་དང་མཉམ་
དུ་ཆང་བག་མེད་དུ་འཐུང་།
བརྒྱད།
རྨོངས་དད་ཀྱི་བཤད་སྲོལ་ཞིག་ཏུ། མི་ཚང་མ་ལ་གཏན་
ཆགས་སུ་གྲུབ་པའི་ལྷན་སྐྱེས་ཤིག་ཡོད། དེ་ནི་མི་ལ་ལ་བྱམས་
སེམས་ལྡན་པ། ལ་ལ་གདུག་རྩུབ་ཆེ། ལ་ལ་བློ་རིག་བཀྲ། ལ་ལ
གླེན་པ། ལ་ལ་སྤྲོ་སེམས་ལྡན་པ། ལ་ལ་སྤྲོ་སེམས་མེད་པ་སོགས་
ཡོད་པར་བཤད། དོན་དངོས་སུ་མི་ནི་དེ་འདྲ་ཡིན་མི་སྲིད་དེ། མི་ལ་
ལས་བྱམས་སེམས་བཅངས་པའི་དུས་སྐབས་དེ་གདུག་རྩུབ་ལས་མང་
བ༑ བློ་རིག་གྲུང་བོའི་དུས་གླེན་པ་ལས་རིང་བ། སྤྲོ་སེམས་འཁོལ་
བའི་དུས་དོ་ཁུར་མི་བྱེད་པ་ལས་རིང་བས་རེད་ཅེས་བཤད་ཆོག འོན་
ཀྱང་ང་ཚོས་ནམ་རྒྱུན་མི་ཞིག་ལ་མི་འདི་ནི་བྱམས་སེམས་ཅན་ཞིག་
དང་གན་ནི་སྤྱང་གྲུང་ལྡན་པ་ཞིག་རེད་ཟེར་བ་དང་། ཡང་མི་འདི་ནི་
གདུག་རྩུབ་ཅན་ཞིག་དང་ཡང་ན་གླེན་པ་ཞིག་རེད་ཅེས་ལབ་ན་མི་
འགྲིག་སྙམ། ཡིན་ཡང་ང་ཚོས་དུས་རྒྱུན་མི་ལ་དེ་ལྟར་དཔྱད་འཇོག་
གནང་བཞིན་ཡོད། དེ་ནི་དོན་དངོས་དང་མི་འཚམ་པ་ཞིག་རེད། མི་
ནི་གཙང་བོ་ཞིག་དང་འདྲ་སྟེ། ས་ཆ་ལ་ལའི་གཙང་བོའི་བཞུར་རྒྱུན་
དོག་ཅིང་དྲག་ཏུ་འབབ་པ། ས་ཆ་ལ་ལར་ཁོད་ཡངས་ཤིང་བཞུར་ཚད་
དལ་བའི་ངང་ཚུལ་དང་འདྲ། ས་ཆ་ལ་ལར་གཙང་བོ་དྭངས་ཤིང་ས་
ཆ་ལ་ལར་གཙང་བོ་རྙོག་པོ་ཡིན། ཡང་ས་ཆ་ལ་ལའི་གཙང་བོ་འཁྱག་
མི་པོ་ཆགས་འདུག་པ་དང་། ས་ཆ་ལ་ལའི་གཙང་བོ་དྲོད་ཚད་ལྡན།
ཡང་དེ་འདྲ་རང་ཡིན། མི་རེ་རེར་མི་གཤིས་ཀྱི་སྦྲུམ་རྟེན་རེ་གྲུབ་ཡོད།
མཚམས་ལན་རེར་མི་གཤིས་ཤིག་ཡིན་ལ། ཡང་མཚམས་ལན་རེར་
མི་གཤིས་གཞན་ཞིག་མངོན་གྱིན་ཡོད། ཁོས་དུས་རྟག་ཏུ་སྔར་གྱི་རྣམ་
པའི་ཤུལ་ཙམ་ཡང་མི་ལྷག་པར་མི་གཞན་ཞིག་ཏུ་འགྱུར་བཞིན་ཡོད་
པའི་སྣང་བ་སྦྱིན་འོངས་ནའང་དོན་དངོས་སུ་ཁོ་རང་སྔར་བཞིན་ཁོ་
རང་ཉིད་རེད། མི་ལ་ཤས་ཤིག་གི་གཤིས་ཀ་དང་ཀུན་སྤྱོད་ལ་འགྱུར་བ་
བླ་ལྷག་འབྱུང་གིན་ཡོད་པ་ལྟར། ནེ་ཁི་ལོ་བྷོ་ཧྥི་ནི་མི་དེ་དག་དང་འདྲ།
འགྱུར་ལྡོག་འབྱུང་རྐྱེན་ཡང་ལ་ལ་ཞིག་ལུས་ཁམས་ཀྱི་རྒྱུ་རྐྱེན་དང་ལ་
ལ་ཞིག་སེམས་ཁམས་ཀྱི་རྒྱུ་རྐྱེན་གྱི་དབང་གིས་ཡིན། ནེ་ཁི་ལོ་བྷོ་ཧྥི་
ནི་འདི་འདྲའི་འགྱུར་ལྡོག་ཁྲོད་དུ་གནས་ཡོད་པ་ཞིག་རེད།
ཁྲིམས་ཁང་ནས་ཁྲིམས་ཐག་བཅད་རྗེས། ཐེངས་དང་པོར་ཁཱ་ཋོ་
ཤཱ་ལ་ལྟ་རུ་སོང་བ་དེས་ཁོ་རང་ལ་ཡང་བསྐྱར་མི་ལུས་ཤིག་བླངས་པ་ལྟ་
བའི་ཚོར་སྣང་ཞིག་དང་སེམས་ཁམས་ལའང་སྨྲ་མི་ཤེས་པའི་སྤྲོ་སྣང་
ཞིག་གིས་ཁེངས་འདུག སྤྲོ་སྣང་གི་སེམས་ཁམས་ཀྱི་མྱོང་བ་དེ་ནི་
སྔར་སོང་ལ་ཕྱིར་ལོག་མེད་པ་ཞིག་ཡིན། ཉེ་ལམ་མོ་དང་ཐུག་འཕྲད་
བྱས་རྗེས་ཁོ་ལ་སྐྲག་སྣང་ཞིག་གམ་ཐ་ན་མོའི་བློ་ཁ་འཁྱེར་ཕྱོགས་ལ་
ཞེན་པ་ལོག་བཞིན་ཡོད། མོ་དང་ཁ་འབྲལ་མི་འདོད་ལ་མོ་རང་འཐད་
པ་བྱུང་ན་གཉེན་སྒྲིག་འདོད་ཀྱི་བསམ་པའང་འགྱུར་མེད། འོན་ཀྱང་
དོན་དག་དེས་ཁོ་ལ་སྡུག་བསྔལ་དང་སེམས་འཁུར་གང་མང་བཟོས།
དེའི་དབང་གིས་ཁོ་ཡང་བསྐྱར་ཤིང་རྟར་བསྡད་ནས་བཙོན་ཁང་
དུ་མོར་ལྟ་རུ་སོང་།
བཙོན་ཁང་གི་འགན་འཛིན་པ་ཁོ་གཉིས་ངོ་ཐུག་པར་ཡིད་འཐད་
བྱུང་། འོན་ཀྱང་། གཞུང་ལས་ཁང་དང་ཁྲིམས་རྩོད་པའི་གཞུང་ལས་
ཁང་གང་ཡང་མིན། བུད་མེད་བཙོན་མའི་ལྟ་ཞིབ་ཁང་ནས་ཐུག་
ཏུ་བཅུག སྤྱིར་ན་བཙོན་ཁང་གི་འགན་འཛིན་པ་ནི་མི་གཤིས་བཟང་
ཞིག་ཡིན་ཡང་། ཐེངས་འདིར་ཁོས་ནེ་ཁི་ལོ་བྷོ་ཧྥི་ལ་བཟུང་བའི་རྣམ་
འགྱུར་ཐེངས་སྔོན་མ་ལས་བཟང་རྒྱུ་མེད། ནེ་ཁི་ལོ་བྷོ་ཧྥི་དང་མེའེ་
ལན་ནེ་ཁོ་ཧྥི་གཉིས་ཀྱིས་ཐེངས་གཉིས་ལ་གླེང་མོལ་བྱས་པའི་མཇུག་
འབྲས་བཟང་བོ་མིན་པ་མངོན་གསལ་རེད་ལ། བཙོན་ཁང་གི་འགན་
འཛིན་པས་བཙོན་པ་ལྟ་མཁན་གྱི་མི་དེར་དོགས་ཟོན་དམ་པོ་བྱེད
དགོས་པ་གོང་རིམ་ནས་བཀའ་གནང་ཡོད།
བཙོན་ཁང་གི་འགན་འཛིན་པས“ངོ་ཐུག་ཆོག་པ་ཞིག་རེད།”ཅེས་
བཤད། “སྒོར་མོའི་དོན་དག་ཁོ་ན་ཞིག་རེད། ཁྱེད་ཀྱིས་ཅིས་ཀྱང་ངའི་
རེ་འདུན་དང་ལེན་བྱེད་དགོས། ངས་བལྟས་ན་སྐུ་ཞབས་ཉིད་ནས་
འཕྲིན་ཡིག་བྲིས་ཏེ་མོ་སྨན་ཁང་དུ་གནས་སྤོར་བྱེད་པའི་རེ་བ་དེར་
ཆོག་མཆན་གནང་ཆོག་ལ། སྨན་ཁང་ཕྱོགས་ནའང་འཐད་པ་བྱུང་
ཡོད། འོན་ཀྱང་མོ་རང་ཉིད་འགྲོ་འདོད་མེད་པ་འདྲ། མོས་མོ་སྨན་
ཁང་དུ་སོང་ནས་ནད་པ་དེ་དག་གི་གཅིན་སྐྱག་ལ་གཙང་སྦྲ་བྱེད་འདོད་
གཏན་ནས་མེད།” ཟེར། སྐུ་དྲག་ལགས་ཁྱེད་ཀྱིས་སོམས་དང་། ཁོ་ཚོ་
མི་འདི་འདྲ་ཏག་ཏག་ཡིན།” ཞེས་ཁོས་ཁ་གསབ་ཀྱི་ཚུལ་དུ་དེ་ལྟར་
བཤད།
ནེ་ཁི་ལོ་བྷོ་ཧྥི་ཡིས་བཙོན་མར་ལྟ་འདོད་ཆེ་བ་ལས་དེར་ལན་ཅི་
ཡང་མ་བཏབ། བཙོན་ཁང་གི་འགན་འཛིན་པས་ལྟ་སྲུང་མཁན་ཞིག་
མངགས་ནས་ཁོ་ལ་ལམ་ཁྲིད་དུ་བཅུག ནེ་ཁི་ལོ་བྷོ་ཧྥི་ལྟ་སྲུང་མཁན་
གྱི་རྗེས་འབྲངས་ནས་བུད་མེད་བཙོན་མ་ལྟ་སའི་ཁང་སྟོང་དེར་སོང་བ་
ན༑ མཱ་སི་ལོ་ཝཱ་སྔ་མོ་ནས་དེར་སླེབས་འདུག མོ་ལྕགས་ཁྲའི་རྒྱབ་
ཕྱོགས་ནས་ཚུར་ཐོན་འོངས་ལ། ཐེངས་འདིར་མོ་ཞི་དུལ་བག་ཡོད་
རེད། ནེ་ཁི་ལོ་བྷོ་ཧྥི་ཡི་མདུན་དུ་སླེབས་དུས་མིག་གིས་ཁོ་ལ་མི་ལྟ་
བར་སྐད་དམའ་མོས་བཤད་རྒྱུར།
“ཁྱེད་ཀྱིས་ང་ལ་གུ་ཡངས་གཏང་རོགས། ཁེ་ཉིན་ངས་སྐད་ཆ་
བཤད་སྟངས་ལེགས་པོ་ཞིག་མིན།”
ནེ་ཁི་ལོ་བྷོ་ཧྥི་ཡིས “དེ་ལྟར་ཡིན་ཡང་། ང་ལྟ་བུས་ཁྱེད་ལ་གུ་
ཡངས་གཏོང་བའི་ཐོབ་དབང་མེད།”ཅེས་བཤད།
མཱ་སི་ལོ་ཝཱ་ཡིས“འོན་ཀྱང་ཁྱེད་རང་ང་དང་ཁ་བྲལ་ན་བཟང་།”
ཞེས་ཁོའི་སྐད་ཆའི་མཚམས་བཅད་ནས་དེ་ལྟར་བཤད་པ་དང་། མིག་
ལ་སྐྲག་ཐག་ཆོད་པའི་ཉམས་ཀྱིས་ཁོར་ཅེར་ནས་འདུག ནེ་ཁི་ལོ་
བྷོ་ཧྥི་ཡིས་མོའི་མིག་གི་ལྟ་ཕྱོགས་ལས་ཡང་བསྐྱར་སྐྲག་སྣང་དང་སྡང་
སེམས་ཀྱི་ཉམས་མཐོང་བྱུང་།
“ངེད་གཉིས་ཁ་འབྲལ་དགོས་པའི་རྒྱུ་མཚན་གཙོ་བོ་ཅི་ཡིན།”
“ད་དེ་ཙམ་གྱིས་
“དེ་ཙམ་གྱིས་ཟེར་བའི་ནང་དོན་ཅི་ཡིན།”
མོས་ཡང་བསྐྱར་སྡང་སེམས་བཅངས་ཡོད་པ་འདྲ་བའི་མིག་
མདངས་ཀྱིས་ཁོར་ལྟ་ཙམ་བྱས།
མོས “འུན། དྲང་མོར་བཤད་ན། ཁྱེད་རང་ང་དང་གཏན་འབྲལ་
བྱེད་རོགས། ངས་ཁྱེད་ལ་དྲང་མོར་བཤད་པ་ཡིན། ངས་བསམ་ཤེས་
བྱ་མི་ཐུབ། ཁྱེད་ཀྱིས་བསམ་བཞིན་པའི་འདོད་བློ་དེ་དག་རྒྱང་དུ་དོར་
རོགས” ཞེས་ཁ་ཤ་འདར་ཞོར་དེ་ལྟར་བཤད། ཁ་རོག་གེར་ཅུང་ཙམ་
བསྡད་རྗེས། “འདི་དག་ཚང་མ་དྲང་གཏམ་ཡིན། ཡང་མིན་ཚེ་ང་
ལྕེབ་རྒྱུ་ཡིན།”
ནེ་ཁི་ལོ་བྷོ་ཧྥི་ཡི་སེམས་ན། མོས་འདི་ལྟར་བཤད་དོན་ཡང་།
ཁོས་མོ་ལ་བརྙས་བཅོས་བྱས་པའི་རྐྱེན་གྱིས་ཁོ་ལ་སྡང་སེམས་སྐྱེས་
ཡོད་པ་དང་། ཁོ་ལ་གུ་ཡངས་གཏང་འདོད་ཀྱང་མེད། འོན་ཀྱང་དེའི་
ཤུགས་སུ་མཛེས་སྡུག་དང་རྒྱུ་རྐྱེན་གལ་ཆེན་ཞིག་ཀྱང་བཟུང་ཡོད་པ་
འདྲ། མོས་འདི་ལྟར་བློ་བདེ་ཞེ་ལྷོད་ཀྱིས་ཡང་བསྐྱར་ཁོ་དང་ལེན་མི་
བྱེད་པ་དེས་ནེ་ཁི་ལོ་བྷོ་ཧྥི་ཡི་སེམས་ཁོང་གི་ཚོད་དཔག་སྣ་ཚོགས་དེ་
མ་ཐག་སེལ་བ་དང་། ཁོས་སྔོན་ཆད་ཁཱ་ཥོ་ཤཱ་ལ་བཟུང་བའི་གཟབ་
ནན་དང་སྒམ་པོ། ཤ་ཚ་སྙིང་རྗེའི་སེམས་ཀྱི་ཚོར་བ་སླར་གསོ་བྱེད་དུ་
བཅུག
“ཁཱ་ཋོ་ཤཱ། ངས་སྔོན་ཆད་ཇི་ལྟར་བཤད་པ་ལྟར། ད་ལྟའང་དེ་ལྟར་
བཤད་ངེས་ཡིན།”
ཁོས་ཧ་ཅང་གཟབ་ནན་གྱིས་དེ་ལྟར་བཤད། “ང་དང་གཉེན་
སྒྲིག་རོགས། གལ་ཏེ་ཁྱེད་རང་ཡིད་འཐད་མིན་ན། དུས་ད་ལྟ་འཐད་
པ་མིན་ཚེ། ངས་བཅངས་པའི་བརྩེ་བ་དྭངས་མ་དེ་མི་འདོར་ཁོ་ཐག་
ཡིན། ཁྱོད་གང་ཞིག་ཏུ་བསྐྱལ་རུང་ང་ཁྱོད་ཀྱི་རྗེས་འབྲངས་ནས་
གནས་དེར་འགྲོ་ངེས་ཡིན།”
མོས “དེ་ནི་ཁྱེད་ཀྱིས་འདོད་བློ་རེད། ང་ལ་ཅི་ཡང་བཤད་རྒྱུ་མེད།”
དེ་ལྟར་བཤད་ཞོར་ཁ་ཤ་ཡང་བསྐྱར་འདར་བྱུང་།
ནེ་ཁི་ལོ་བྷོ་ཧྥི་ཡང་ཁ་རོག་གེར་བསྡད་ལ། ཁོས་ཅི་ཡང་བཤད་མ
ཐུབ།
ཁོས “ཉིན་འདི་འགར་ང་སྔོན་ལ་གྲོང་གསེབ་ཏུ་འགྲོ་རྒྱུ་ཡིན།
དེའི་འཕྲོར་ཕེས་ཋིར་སི་བྷིར་གྷི་ལ་འགྲོ་ངེས་ཡིན།” ཞེས་གཞི་ནས་
བརྟན་བརླིང་ངང་དེ་ལྟར་བཤད། “ངས་ཁྱེད་དང་འུ་གཉིས་ཀྱི་ཆེད་དུ་
འབད་འབུངས་བྱེད་རྒྱུ་ཡིན། དཀོན་མཆོག་གིས་མགོན་སྐྱབས་གནང་
རོགས། ཁོ་ཚོར་ཐོག་མའི་ཁྲིམས་བཅད་ཕྱིར་འཐེན་བྱེད་དུ་འཇུག་
ངེས་ཡིན།”
མཱ་སི་ལོ་ཝཱ་ཡིས “ཕྱིར་འཐེན་མ་བྱས་ཀྱང་སྐྱོན་མེད། དོན་དག་
འདི་ལས་ངས་དོན་དག་གཞན་ཞིག་གི་ཆེད་དུའང་དཀའ་སྡུག་མྱོང་
དགོས།”ཞེས་བཤད། ཁོ་མོའི་མིག་ཆུ་ཡང་ཡུན་གྱིས་བཞུར་མཚམས་
ཆད།
མོ་ནེ་ཁི་ལོ་བྷོ་ཧྥི་དང་ངོ་འཕྲད་རྗེས་དྲི་ངན་འཐུལ་བའི་བཙོན་ཁང་
དུ་ལོག་པ་དང་། བཙོན་གོས་ཕུད་རྗེས་མལ་སར་བཙོག་ནས་ལག་པ་
གཉིས་ཀྱིས་པུས་མོ་བསྡམས་ནས་བསྡད།
“ཅི་བྱུང་སོང་། དོན་དག་ལེགས་འགྲུབ་བྱུང་མ་སོང་ངམ།” མོའི་
གསལ་ཞིང་དྭངས་ལ་ཁ་དོག་སྔོ་སྐྱ་ཡིན་པའི་མིག་གིས་ཧ་ཅང་བརྩེ་
བའི་ངང་མཱ་སི་ལོ་ཝཱ་ལ་ཅེར་ནས་བསྡད། “ལྟོས་དང་། འདི་ང་ཚོར་
མངར་སོབ་བག་ལེབ་ཀྱི་ཚབ་ཏུ་བྱིན་པ་རེད།” ཅེས་ཟེར་ཞོར། སོབ་
གོར་དེ་སྒྲོམ་གཞིའི་སྟེང་དུ་བཞག
ཁོ་རེབ་བྷི་ལེ་ཝཱ་ཡིས “ཅི་བྱུང་སོང་། ཁོའི་བློ་འགྱུར་ནས་ཁྱེད་
དང་གཉེན་སྒྲིག་འདོད་མེད་པ་ཡིན་ནམ།”ཞེས་དྲིས།
མཱ་སི་ལོ་ཝཱ་ཡིས “མ་རེད། ཁོའི་བློ་འགྱུར་བ་མ་རེད། ང་འཐད་
པ་མ་བྱུང་བ་ཡིན།” ཞེས་བཤད། “ངས་ཁོ་ལ་དེ་ལྟར་བཤད་པ་ཡིན།”
ཁོ་རེབ་བྷི་ལེ་ཝཱས “ཁྱོད་འདི་ཅི་འདྲའི་གླེན་མ་ཞིག་རེད་ཨང་།”
ཞེས་སྐད་འགགས་པའི་ངང་དེ་ལྟར་བཤད།
ཐེའོ་བྷོ་ཤེ་ཡཱས “བདེན་པ་རེད། མཉམ་དུ་སྡོད་མི་ཐུབ་པས་གཉེན་
སྒྲིག་རུང་དོན་སྙིང་ཅི་ཡོད།” ཅེས་བཤད།
མཚན་སྲུང་བའི་ཆུང་མས “ཁྱེད་ཀྱི་ཁྱོ་ག་ཁྱོད་དང་ལྷན་དུ་འགྲོ་
གྲབས་ཡོད་པ་མ་ཡིན་ནམ།” ཞེས་བཤད།
ཐེའོ་ཀྟོ་ཤེ་ཡཱས “ངེད་གཉིས་ཁྲིམས་མཐུན་གྱི་བཟའ་ཟླ་ཡིན་པས།
དེ་སྐྱོན་ཅི་ཡོད།”ཞེས་བཤད། “འོན་ཀྱང་ཁོ་གཉིས་མཉམ་དུ་བསྡད་མི་
རུང་བས། གཉེན་སྒྲིག་བྱ་དོན་ཡོད་དམ།”
མཱ་སི་ལོ་ཝཱས “ཁོས་བཤད་ན། ཁྱོད་གང་ཞིག་ཏུ་བསྐྱལ་རུང་
ངས་ཁྱོད་ཀྱི་རྗེས་བསྙེགས་ནས་གནས་དེར་འགྲོ་ངེས་ཡིན།”ཞེས་
བཤད། མོས “ཁོ་སོང་ཡང་རུང་ལ་མ་སོང་ཡང་ཆོག ངས་ཁོ་ལ་ཞུ་
བ་མི་བྱེད། ད་ལྟ་ཁོ་ཕེས་ཋིར་སི་བྷིར་གྷི་ཕྱོགས་སུ་བུད་སོང་། དེ་གའི་
བློན་ཆེན་ཚང་མ་ཁོ་ཚང་གི་ཉེ་མི་རེད།" ཅེས་མུ་མཐུད་དུ་བཤད་རྒྱུར།
“དེ་འདྲ་ཡིན་རུང་ང་དངོས་གནས་ཁོ་མཁོ་དོན་མེད།”
ཁོ་རེབ་བྷི་ལེ་ཝཱས “དེ་ལོས་ཡིན” གློ་བུར་དུ་ཡིད་འཐད་བྱུང་བའི་
ངང་དེ་ལྟར་བཤད་ཞོར་མོའི་ཁུག་མར་ལག་པས་འཕུར་བ་དང་དོན་
“ང་ཚེས་ཆང་དག་གཞན་ཞིག་ལ་བསམ་བློ་གཏོང་བཞིན་འདུག
འཐུང་ན་ཅི་འདྲ་རེད།”
མཱ་སི་ལོ་ཝཱ་ཡིས“ངས་མི་འཐུང་།”ཞེས་ལན་བཏབ་ནས། “ཁྱོད་
ཚེས་འཐུང་།" ཞེས་བཤད།

ས་བཅད་གཉིས་པ།

གཅིག
མཇུག་མཐར། མཱ་སི་ལོ་ཝཱས་གོང་གཏུག་བྱས་པ་སླར་ཡང་ཕྱིར་
སློག་བྱས་བྱུང༌།
ནེ་ཁི་ལོ་བྷོ་ཧྥི་ཡིས“གནས་མེད་ལུགས་མེད།”ཅེས་བཤད། “འདི་
འདྲིའི་གྱོད་གཞི་གསལ་བོ་ཞིག ཁོ་ཚོས་ཡིན་གཅིག་མིན་གཉིས་
ཕྱི་ཚུལ་གྱི་རྣམ་པ་སྤྱད་ནས་ཕྱིར་སློག་བྱས་སོང་། ངོ་མ་གནས་མེད་
ལུགས་མེད་རེད་ཡ།"
“ཁྲིམས་བཤེར་ལས་ཁུངས་ལ་སྐད་ཆ་དེ་འདྲ་བཤད་པའི་དབང་
ཆ་ཡོད་མི་སྲིད་དེ། ཁྲིམས་བཤེར་ལས་ཁུངས་ཀྱིས་བལྟས་ན་ཐོག་
མའི་ཁྲིམས་བཅད་དྲང་བདེན་མིན་པས་ཕྱིར་འཐེན་བྱས་པ་ཞིག་ཡིན་
པའི་དབང་དུ་བཏང་ཚེ། ཁྲིམས་བཤེར་ལས་ཁུངས་ཀྱི་ལངས་ཕྱོགས་
ཤོར་ངེས་ཡིན་ལ། དྲང་བདེན་གྱིས་གནས་ལུགས་སྐྱོང་མི་ཐུབ་པར་
མ་ཟད། དེར་གཏོར་བརླག་གཏོང་བའི་ཉེན་ཁའང་འབྱུང་སྲིད” ཁྲིམས་
བཤེར་ལས་ཁུངས་ཀྱི་མགོ་ཁྲིད་ཞེ་ལེའི་ཉིན་གྱིས་ད་གིན་གྱི་གྱོད་གཞི་
དེར་ཕྱིར་འདང་རྒྱག་ཞོར་བཤད་རྒྱུར། “དེ་ལྟར་མིན་ཡང་། མ་མཐའ་
ཡང་འདྲི་གཅོད་པའི་ཁྲིམས་བཅད་ལ་དོན་སྙིང་ཅི་ཡང་མེད་པ་ཞིག་ཏུ་
འགྱུར་འགྲོ།”
“ངས་ཤེས་ཡོད། བུད་མེད་དེར་གཞི་ནས་ཉེས་པ་མེད། མོ་རང་
ཉེས་ཁྲིམས་འབབ་ས་ནས་སྐྱོབ་པའི་ཆེས་མཇུག་མཐའི་རེ་བའང་སྟོང་
ཟད་དུ་གྱུར་བ་རེད། ཆེས་མཐོ་ལས་ཁུངས་ཀྱིས་འཕྲད་སླ་བའི་གྱོད་
གཞི་འདི་ལྟ་བུའི་ཁྲིམས་འགལ་གྱི་བྱ་སྤྱོད་ལ་ཆོག་མཆན་ཐོབ་པ་རེད།”
སེའེ་ལེ་ནེན་གྱིས “ཁྲིམས་བཤེར་ལས་ཁུངས་ཀྱིས་ཆོག་མཆན་
གནང་མེད། དེས་ཞིབ་དཔྱད་མ་བྱས་པ་རེད་ལ། ཡང་གཅིག་བཤད་
ན་གྱོད་གཞི་དངོས་ལ་ཞིབ་དཔྱད་བྱེད་པའི་དབང་ཆའང་ཡོད་པ་མ་
རེད།”ཅེས་མིག་ཟིམ་མ་ཕྱེ་ཞིག་བྱས་ནས་ལྟར་བཤད།
ནེ་ཁི་ལོ་བྷཻ་ཧྥི་ཡིས“དངོས་གནས་ཉོག་གཏམ་རེད།”ཅེས་བཤད།
སེའེ་ལེ་ནེན་གྱིས་“ཆོག་གི ང་ཚོས་རྗེས་སོར་ལབ་གླེང་བྱེད།”ཅེས་
བཤད།
ནེ་ཁི་ལོ་བྷོ་ཧྥི་ལས་གྲོགས་ཚོ་དང་ལྷན་དུ་ཁྲིམས་བཤེར་ལས་ཁུངས་
ནས་ཕྱིར་ཐོན་འོངས། མི་བགྲོད་ལམ་བུ་བརྒྱུད་ནས་ཕར་སོང་། ཁྲིམས་
རྩོད་པས་ཤིང་རྟའི་ཁ་ལོ་བར་ཁོའི་རྗེས་བསྙེགས་ནས་འགྲོ་དགོས་པ་
དང་། དེའི་འཕྲོར་ནེ་ཁི་ལོ་བྷོ་ཧྥི་ལ་ཁྲིམས་བཤེར་ལས་ཁུངས་ནས་
བཤད་པའི་མགོ་གཙོ་དེའི་དོན་དག་བཤད་དགོས། ཁོས་ཇི་ལྟར་ཉེས་
མཚང་ཐེར་འདོན་བྱས་ཚུལ་བཤད་དགོས་པ་དང་། དེ་མིན་ཁོས་
ཁྲིམས་ལྟར་སྡུག་ལས་བྱེད་པའི་ཁྲིམས་ཐག་མ་བཅད་པར་མ་ཟད།
དེ་ལས་ལྡོག་སྟེ། སེའི་བྷི་རེ་ཡཱ་རུ་མངགས་ནས་ལྷ་སྡེའི་དཔོན་པོར་
བསྐོས་པའི་སྐོར་བཤད་དགོས་པའི་བཀའ་བསྒོས། ཁྲིམས་རྩོད་པས་
དོན་དག་དེའི་མགོ་མཇུག་བར་གསུམ་དང་སྣང་ཚུལ་ངན་པའི་རིགས
ཐམས་ཅད་བཤད་ཚར་རྗེས། ད་དུང་བཤད་འདུན་ཆེ་བའི་ངང་དོན་
དག་གཞན་ཞིག་ཀྱང་བཤད། ཞལ་འདེབས་མ་དངུལ་སྐོར་ཞིག་བེད་
སྤྱད་ནས་དེ་རིང་སྔ་དྲོ་རླངས་འཁོར་བརྒྱུད་ལམ་དུ་ཡོད་པའི་འཛུགས་
སྐྲུན་བྱེད་མཚམས་བཞག་ཡོད་པའི་དྲན་རྟེན་ཁང་དེ་འཛུགས་སྐྲུན་
བྱེད་རྩིས་ཡོད་ནའང་། གོ་གནས་ཧ་ཅང་མཐོ་བའི་མི་འགས་ཁྱུར་མིད་
བཏང་བ་རེད། དེའི་དབང་གིས་དྲན་རྟེན་ཁང་དེ་འཛུགས་སྐྲུན་བྱེད་མ་
ཐུབ་པར་ལུས་འདུག་ཅེས་པ་དང་། ཡང་དོན་གཞན་ཞིག་ནི། མི་
ག་གེ་མོའི་འཁྱུན་བུ་ལ་དངུལ་འཛིན་ཉོ་ཚོང་ཁང་ནས་ཚུལ་མིན་གྱིས་
སྒོར་ས་ཡ་འགའ་ཐོབ་ཡོད་ཚུལ། ཡང་མི་ག་གེ་མོས་རང་གི་ཆུང་མར་
བསླུ་བྲིད་བཏང་ནས་མི་ག་གེ་མོ་གཡོ་འོག་ཏུ་ཚུད་པ། དེ་མིན། ཁྲིམས་
རྩོད་པས་ད་དུང་ཡང་། སྲིད་གཞུང་མགོ་ཁྲིད་པས་སྒེར་ཕན་གཡོ་ཟོལ་
བྱས་ནས་ཁྲིམས་མིན་ལུགས་འགལ་བྱས་རུང་། ཁོ་ལ་ཁྲིམས་ཐག་
གཅོད་པ་ཕར་ཞོག་སྔར་བཞིན་ལས་ཁུངས་ཀྱི་མགོ་ཁྲིད་པའི་འགན་
འཁུར་བ་ཡིན་ཚུལ། བྲག་ལ་བརྐོས་པ་ལྟ་བུའི་བདེན་གཏམ་འདི་
དག་བརྗོད་ཀྱིས་མི་ལངས་ལ། ཁྲིམས་རྩོད་པ་ནི་དགའ་བའི་འཛུམ་
མདངས་རྒྱས་ཞོར་བཤད་ཞོར་བྱས། ཁྲིམས་རྩོད་པའི་བཙལ་བའི་སྒོར་
མོ་ཐབས་ལམ་དེ་དག་ཕེས་ཋིར་སི་བྷིར་གྷི་གི་མཐོ་རིམ་དཔོན་ཕྱོགས
དག་གི་སྒོར་མོ་འཚོལ་བའི་ཐབས་ལམ་དང་བསྡུར་ན་ཡོད་ཚད་དྲང་
བདེན་ལུགས་མཐུན་དུ་སྣང་འདུག་པ་ཁོ་ཚོས་ཤེས་ཡོད་པས་ཡིན།
དེའི་དབང་གིས། ནེ་ཁི་ལོ་བྷོ་ཧྥི་ཡིས་མཐོ་རིམ་དཔོན་ཕྱོགས་ཀྱིས་
ཁྲིམས་འགལ་བཟོས་པའི་ཆེས་མཇུག་མཐའི་གཏམ་རྒྱུད་ལ་ཉན་མ་
ཚར་གོང་ལ་ཁྲིམས་རྩོད་པ་དང་གྱེས་བརྡ་བཞག་ནས་ཁོ་གཉིས་རང་
རང་སར་སོང་བ་རེད། ཁོས་ཤིང་རྟ་ཞིག་གླས་ནས་གཙང་བོའི་སྲང་
ལམ་དུ་ཡོད་པའི་ཨ་ནེ་ཚང་ལ་འགྲོ་སྐབས། ཁྲིམས་རྩོད་པ་ཧ་ལས་
ཧང་སངས་པར་གྱུར། ནེ་ཁི་ལོ་ཀྟོ་ཧྥི་ཡིད་སེམས་མུག་པར་གྱུར། ཁོའི་
ཡིད་མུག་དོན་ཡང་། ཁྲིམས་བཤེར་ལས་ཁུངས་ཀྱིས་གོང་གཏུག་ཕྱིར་
སློག་བྱས་ནས་ཐོག་མའི་ཁྲིམས་བཅད་སོར་བཞག་བྱས་པའི་རྒྱུ་རྐྱེན་
རེད་ལ། ཉེས་མེད་ཀྱི་མཱ་སི་ལོ་ཝཱ་ཡིས་དཀའ་སྡུག་གི་ཁྲིམས་བཅད་མི་
འཁུར་རང་འཁུར་བྱས་པའི་རྐྱེན་ཡང་རེད། གོང་གཏུག་གྱོད་གཞི་དེ་
ཕྱིར་སློག་བྱས་པས། ཁོ་གཉིས་སྐྱེས་ན་མཉམ་སྐྱེས་ཤི་ན་མཉམ་ཤི་
བྱེད་པའི་ཆོད་སེམས་སྔར་ལས་ཇེ་བརྟན་དུ་གྱུར། དེ་མིན་ད་དུང་སེའེ་
ལེ་ནེན་གྱི་མིག་གིས་ལྟ་བའི་རྣམ་འགྱུར་ལའང་རག་ལས་ཡོད། སྔོན་
ཆད་སྦ་གསང་མེད་པ་དང་ཡ་རབས་སྤྱོད་བཟང་། གཅེས་པར་འོས་པ་
ཞིག་ཡིན་ཡང་། ད་ལྟ་ནི་འཇིགས་སུ་རུང་བ་དང་སྣང་མེད་རང་སྐྱུར།
རང་སྣང་མཐོན་པོ་ཅན་དུ་གྱུར་འདུག དེ་དག་ཐམས་ཅད་ཀྱིས་ཀྱང་
ཁོ་རང་སྤྲོ་པོ་ཡོང་ཐབས་མི་འདུག
ནེ་ཁི་ལོ་བྷོ་ཧྥི་ཕྱིར་རང་ཁྱིམ་དུ་ལོག་རྗེས། སྒོ་སྲུང་བས་ཁོ་ལ་ཡི་
གེ་ཞིག་སྤྲད། མཐོང་ཆུང་གི་རྣམ་འགྱུར་ཅུང་ཟད་ལྡན་པའི་ངང་བུད་
མེད་ཞིག་གིས་སྒོ་འཁྱམས་ནས་བྲིས་པ་རེད་ཟེར། མ་གཞི་དེ་ནི་སི་ཧོ་
སི་ཐོ་ཝཱ་ཡི་ཨ་མ་རེད། མོའི་ཡི་གེའི་ནང་དུ། མོ་ཆེད་དུ་བུ་མོ་སྐྱོབ་
མཁན་གྱི་དྲིན་ཅན་ལ་བཀའ་དྲིན་ཞུ་རུ་ཡོང་བ་ཡིན་ལ། དེ་མིན་ཁོ་
རང་ཝཱ་སེ་ལེའེ་ཝི་སི་ཁེ་གཞུང་ལམ་ལྔ་བར་ཕེབས་པར་དགའ་བསུ་
ཞུ་རྒྱུ་ཡིན་ཚུལ་བྲིས་ཡོད་པ་དང་། མོས་ད་དུང་བྲིས་དོན། ཝེ་རཱ་
དྷོའོ་ཁོ་ཝཱ་ཡིས་ཁོང་གི་ཕེབས་འབྱོར་ལ་རེ་སྒུག་ཆེན་པོ་བྱེད་བཞིན་
ཡོད། དེ་མིན་ཁོས་འཛེམ་དོགས་ཅི་ཡང་བྱེད་མི་དགོས་པ་དང་། ཁོ་
ཚོས་བཀའ་དྲིན་མཚོན་པའི་སྐད་ཆ་བཤད་ནས་ཁོང་གི་ཡ་རབས་ཀྱི་
བསམ་ཚུལ་ལ་ཕོག་ཐུག་མི་གཏོང་ཁོ་ཐག་ཡིན་པ། ཁོ་ཚོས་ཁོ་ལ་
བཀའ་དྲིན་ཞུ་རྒྱུ་མིན་པར་ཁོ་དང་ཐུག་འཕྲད་བྱེད་འདོད་པ་ཙམ་ཡིན།
སང་ཉིན་ཞོགས་པར་ཕེབས་ཐུབ་ན་རབ་ཡིན་ཞེས་བྲིས་འདུག
ཡང་ཤོག་བྱང་གཞན་ཞིག་ནི་ནེ་ཁི་ལོ་བྷོ་ཧྥི་ཡི་ལས་གྲོགས་རྙིང་
བ་སྟེ། ཕོ་བྲང་གི་དྲག་དཔོན་བྷོ་གྷོ་ཋེ་རེ་ཧྥི་ཡིས་བྲིས་པ་རེད། སྔོན་
ཆད་ནེ་ཁི་ལོ་ཀྟོ་ཧྥི་ཡིས་ཆོས་ལུགས་གྲུབ་མཐའི་ཚབ་བྱས་ཏེ་བྲིས་པའི
གཏུག་ཡིག་ཁོ་བརྒྱུད་དེ་རྒྱལ་བོར་ཕུལ་བ་རེད། བྷོ་གྷོ་ཥེ་རེ་ཧྥིས་ཆེ་
ལ་སྦོམ་ཞིང་བློ་ཁོག་ཆེ་བའི་ཡིག་གཟུགས་ཀྱིས་བྲིས་དོན། ཁོས་དམ་
བཅའ་བརྩི་སྲུང་བྱས་ནས་གཏུག་ཡིག་དངོས་སུ་རྒྱལ་བོར་ཕུལ་ཡོད།
ཡིན་ཡང་ཁོ་ལ་བསམ་ཚུལ་ཞིག་ཡོད་པ་ནི། ནེ་ཁི་ལོ་བྷོ་ཧྥི་ཡིས་གྱོད་
གཞི་དངོས་སུ་སྒྲུབ་མཁན་གྱི་མི་སྣ་དེ་བཙལ་ནས་དངོས་སུ་ཁོ་ལ་རེ་
བཅོལ་ཞིག་བྱས་ན་མི་བཟང་ངམ་ཞེས་བྲིས་འདུག
ནེ་ཁི་ལོ་བྷོ་ཧྥི་ཕེས་ཋིར་སི་བྷིར་གྷི་ནས་བསྡད་པའི་ཉིན་འགའི་
རིང་ཁོ་ལ་ཚོར་སྣང་ཞིག་སྐྱེས་པ་ནི། དོན་དག་གང་ཞིག་སྒྲུབ་དགོས་
རུང་ལས་སླ་མོ་ཞིག་མིན་པ་དང་། ཁོ་གྲོང་ཁྱེར་མོའོ་སི་ཁོའོ་ལ་ཐོན་
དུས་ཀྱི་འཆར་གཞི་ནི་གཞོན་དུས་ཀྱི་རྨི་ལམ་དང་འདྲ། གལ་ཏེ་འཚོ་
བ་དངོས་དང་སྦྱར་དུས་འཆར་གཞི་ཡོད་ཚད་སྟོང་བསམ་ལྟ་བུ་ཞིག་
ཏུ་སྣང་འདུག ད་ནི་ཕེས་ཋིར་སི་བྷིར་གྷི་ལ་ཐོན་ཡོད་པས་སྔོན་གྱི་
འཆར་གཞི་ཐམས་ཅད་གཞི་ནས་ལག་བསྟར་བྱེད་དགོས་སྙམ་ནས།
སང་ཉིན་ཐོག་མར་བྷོ་གྷོ་ཥེ་རེ་ཧྥི་ཚང་གི་ཁྱིམ་དུ་འགྲོ་རྒྱུ་དང་དེའི
འཕྲོར་བྷོ་གྷོ་ཋེ་རེ་ཧྥི་ཡི་བསམ་ཚུལ་ལྟར་གྲུབ་མཐའ་རིས་མེད་ཀྱི་ཆོས་
དད་པའི་གྱོད་གཞི་དེ་དང་འབྲེལ་བ་ཡོད་པའི་མི་སྣར་ཐུག་འཕྲད་བྱ་རྒྱུ་
ཐག་གིས་བཅད།
ཁོས་ཀོ་ཁུག་ལས་ཆོས་ལུགས་གྲུབ་མཐའི་གཏུག་ཡིག་ཕྱིར་
བླངས་ནས་མགོ་ནས་མཇུག་བར་ཡང་བསྐྱར་ཐེངས་གཅིག་ཀློག་རྩིས་
ཡོད་མོད། འོན་ཀྱང་ལྕམ་མོ་ཁེ་ཋི་རེ་ནཱ་ཡེ་ཝཱ་ནོའོ་ཝི་ནཱ་ཡི་གཡོག་
པོས་སྒོ་རྡུང་བྱུང་། ཁོ་ཁང་བའི་ཡང་ཐོག་ཏུ་ཇ་འཐུང་དུ་གདན་འདྲེན་
ཞུས་པ་རེད།
ནེ་ཁི་ལོ་བྷོ་ཧྥི་ཡིས་ཁོ་མྱུར་དུ་འབྱོར་ངེས་ཡིན་ཞེས་བཤད། ཁོས་
གཏུག་ཡིག་ཕྱིར་ཀོ་ཁུག་ཏུ་བཅུག་རྗེས་ཨ་ནེའི་སར་སོང་བ་རེད།
ཁང་བའི་ཡང་ཐོག་ཏུ་འགྲོ་ཞོར་སྒེའུ་ཁུང་ལས་སྲང་ལམ་དུ་ལྟ་ཙམ་
བྱས་པ་ན་མའེ་རེའེ་ཋི་ཡི་རྟ་རྐྱང་དམར་དེ་མཐོང་བྱུང་བས། རང་
དབང་མེད་པར་དགའ་སྤྲོ་སྐྱེས་པ་དང་གད་མོ་དགོད་འདོད་ལྷག་ཏུ་
བྱུང༌།
མའེ་རེའེ་ཋི་ཡི་མགོ་ལ་ཞྭ་མོ་གྱོན་ཡོད་པ་དང་། ལུས་ལ་གྱོན་པ་
ནི་ཁ་དོག་ནག་པོའི་གོས་ཤམ་དེ་མ་ཡིན་པར། ཁ་དོག་ཁྲ་ཁྲ་ཅན་གྱི་
གོས་ཤམ་ཞིག་རེད། ཁོ་མོས་ལག་ཏུ་ཇ་ཕོར་བ་གང་བཟུང་ནས་ལྕམ་
མོའི་གོར་ཁྲིའི་འགྲམ་དུ་བསྡད། སྐད་ཕྲ་མོ་དང་དབུགས་རྩེ་མོས་ངང་
ཅི་ཞིག་ལབ་ཀྱིན་འདུག མོའི་དགོད་འཛུམ་གྱིས་ཕྱུག་པའི་མིག་ཟུང་
ལ་འོད་འཚེར་གྱིན་ཡར་མར་ལ་ལྟ་བཞིན་འདུག་ཅིང་། ནེ་ཁི་ལོ་ལྷོ་
ཧྥི་ཁྱིམ་དུ་ཐོན་མ་ཐག་མོས་དགོད་གཏམ་ཞིག་བཤད་བྱུང་། དགོད་
གཏམ་དེ་ནི་གནད་ལ་མི་འཁེལ་བ་ཞིག་ཡིན་པ། ནེ་ཁི་ལོ་བྷོ་ཧྥི་ཡིས་
ཁོ་ཚོའི་དགོད་སྒྲའི་ཁྲོད་རྟོགས་འོངས། དགོད་གཏམ་དེས་སེམས་
བཟང་ཞི་དུལ་དང་ཁ་ན་ཁ་སྤུ་ཅུང་ཙམ་ཡོད་པའི་ཁེ་ཋི་རེ་ནཱ་ཡེ་ཝཱ་
ནོའོ་ཝི་ནཱ་ཡི་ལྕམ་མོ་ཧབ་ཆ་དང་བཅས་དགོད་བཞིན་ཡོད་ལ། མོ་
ནི་ཤ་རྒྱགས་པོ་ཆགས་ཡོད་པ་ཞིག་ཡིན་པས། དགོད་སྒྲའི་གདངས་
ཀྱི་འཕེལ་འགྲིབ་དང་བསྟུན་ནས་ལུས་ཡོངས་ཀྱི་ཤ་ཡང་ལྕུག་ལྕུག་ཏུ་
འདར་བཞིན་ཡོད། མའེ་རེའེ་ཋི་ཡི་གདོང་ལ་པྲ་ཚགས་ཀྱི་ཉམས་ཤིག་
བཏོན་ནས་དགོད་འཛུམ་དང་བཅས་ངོ་མདངས་རབ་ཏུ་རྒྱས་པའི་ངང་
མོ་དང་ལབ་གླེང་བྱེད་མཁན་གྱི་བུད་མེད་དག་ལ་ཅེར་ནས་འདུག
ནེ་ཁི་ལོ་བྷོ་ཧྥི་ཡིས་ཁོ་ཚོའི་སྐད་ཆའི་ཟུར་ལས་སྔོན་ཆད་ཕེས་
ཥིར་སི་བྷིར་གྷི་རུ་བྱུང་བའི་གནས་ཚུལ་གལ་ཆེན་ཞིག་ལ་ལབ་གླེང་
བྱེད་ཀྱིན་ཡོད་པ་གཞི་ནས་རྟོགས། དེ་གསལ་བོར་བཤད་ན། སེའི་
བྷི་རེ་ཡཱ་ཡི་མངའ་དཔོན་གསར་བར་དངོས་སུ་བྱུང་བའི་གསར་
འགྱུར་དགོད་བྲོ་བོ་དེ་རེད། མའེ་རེའེ་ཋིས་དེའི་སྐོར་གྱི་དགོད་གཏམ་
བཤད་པས་ཁེ་ཋི་རེ་ནཱ་ཡེ་ཝཱ་ནོའོ་ཝི་ནཱ་ཡི་ལྕམ་མོ་བགད་ནས་དགོད་
མཚམས་འཇོག་མ་ཐུབ་པ་རེད།
“ཁྱོད་ཀྱི་དགོད་གཏམ་དེས་ང་བགད་ནས་ཤི་ལ་ཁད་ཅིག་བྱས་
སོང་།”མོ་གློ་ལུ་རྒྱག་ཞོར་དེ་ལྟར་བཤད།
ནེ་ཁི་ལོ་བྷོ་ཧྥི་ཡིས་ཁོ་ཚོར་འཚམས་འདྲི་བྱས་རྗེས་ཁོ་ཚོའི་གམ་
དུ་བསྡད། ཁོས་མའེ་རེའེ་ཋི་ཡི་གཡེར་བག་གི་སྤྱོད་པར་སྐྱོན་བརྗོད་
ཅིག་བྱེད་ན་འདོད། མའེ་རེའེ་ཋི་ཡིས་ཁོའི་ངོ་གནག་ཅིང་གཟབ་
ནན་དང་ཅུང་མི་དགའ་བའི་རྣམ་འགྱུར་ཤེས་ནས། མོས་དེ་མ་ཐག་
ངོ་མདངས་དང་སེམས་ཁམས་བསྒྱུར་ནས་ཁོའི་སེམས་པ་བཀུག་ནས་
མོ་རང་ལ་དགའ་རུ་བཅུག མོས་ཁོ་མཐོང་བ་ནས་བཟུང་མོས་རང་
གི་ནུས་ཚོད་ཀྱིས་སྒེག་ཉམས་བསྟན་པ་རེད། ད་ལྟ་མོའི་སེམས་ན་
རང་གི་འཚོ་བར་ཡིད་མི་ཚིམ་ལ། ཅི་ཞིག་འཚོལ་གྱིན་ཡོད་དམ་ཡང་
ན་གང་ཞིག་བསྙེགས་དགོས་སམ། དེ་འདྲའི་ཚོར་བ་དེ་མོས་རྫུན་བཟོ་
བྱས་པ་ཞིག་མིན། དེའི་དབང་གིས་ནེ་ཁི་ལོ་བྷོ་ཧྥི་དང་འདྲ་བའི་ཚོར་
བ་དེ་བྱུང་བ་རེད། དོན་དངོས་སུ་མོར་སྐྱིད་སྣང་མེད་པའི་ཚོར་བ་དེ་
ཡང་སྙིང་ཅི་ཞིག་ཡིན་པའང་གསལ་བོ་བཤད་མི་ཤེས་པས། མོ་ཧ་ཅང་
གཟབ་ནན་གྱིས་ཁེངས་ཡོད།
མོས་ཁོ་ལ་དོན་དག་སྒྲུབ་པའི་གནས་ཚུལ་དྲིས། ཁོས་ཁྲིམས་
བཤེར་ལས་ཁུངས་ལ་གོང་གཏུག་བྱས་པའི་མཇུག་འབྲས་མི་ལེགས་པ་
དང་སེའེ་ལེ་ནེན་དང་ངོ་ཐུག་པའི་གནས་ཚུལ་ཙམ་ལས་མ་བཤད།
“ཨ། ཅི་འདྲའི་བྱམས་སེམས་ལྡན་པའི་རྣམ་ཤེས་ཤིག ཞུམ་
མེད་སྙིང་སྟོབས་ཀྱིས་ཁེངས་པའི་སྐྱ་མི་ཞིག བྱམས་སེམས་ཀྱིས་
ཕྱུག་པའི་རྣམ་ཤེས་ཤིག” ལྕམ་མོ་གཉིས་ཀྱིས་མཐོ་རིམ་སྤྱི་ཚོགས་
ཁྲོད་སེའེ་ལེ་ནེན་གླེང་སྐབས་རྒྱུན་སྤྱོད་ཀྱི་མཚང་མིང་དེ་བཀོལ་བྱུང༌།
ནེ་ཁི་ལོ་བྷོ་ཧྥི་ཡིས “ཁོའི་ཆུང་མ་མི་ཅི་འདྲ་ཞིག་ཡིན།”ཞེས་དྲིས།
“མོ་ཟེར་བ་ཡིན་ནམ། ཨོ། ངས་མོའི་མཚང་བཤད་ན་མི་
འདོད་དེ། འོན་ཀྱང་ཁོ་མོར་ཆ་རྒྱུས་མེད། ཅིའི་ཕྱིར། ཁོས་ཀྱང་གོང་
གཏུག་ཞུས་རིགས་ཕྱིར་སློག་བྱེད་འདོད་ཡོད་དམ།”
མའེ་རེའེ་ཋི་ཡི་སེམས་ལ་སྙིང་རྗེ་སྐྱེས་ནས་དེ་ལྟར་དྲིས།
“དེ་དངོས་གནས་ཆག་སྒོ་ཞིག་རེད།མོ་སྙིང་མ་རྗེ།”མོས་དབུགས་
རིང་ཞིག་འཐེན་ཞོར་ཡང་དེ་ལྟར་བཤད།
ཁོས་གཉེར་མ་བསྡུས་ནས། གླེང་གཞི་གཞན་ཞིག་ཏུ་བརྗེ་འདོད་
པས། སེའེ་ལེ་ན་བཅུག་ཡོད་པ་དང༌། མོས་ཞུ་བ་བྱས་ན་ད་གཟོད་
ཕྱིར་གཏོང་བའི་སི་ཧོ་སི་ཐོ་ཝཱ་ཡི་གནས་ཚུལ་གླེང་། མོས་གནས་ཚུལ་
དེ་རང་གི་ཁྱོ་ག་ལ་བཤད་པས་ཁོས་མའེ་རེའེ་ཋི་ལ་བཀའ་དྲིན་ཞུས།
དེའི་མུར་ཁོས་བཤད་འདོད་པ་ནི། བུད་མེད་འདི་དང་ཁོའི་ཁྱིམ་
མི་གང་བོར་མི་གཞན་སུ་ཞིག་གིས་ཀྱང་ཁོ་ཚོར་དོ་ཁུར་མ་བྱས་པས་
དཀའ་སྡུག་མྱངས་པ་རེད། དོན་དེ་དྲན་འོངས་དུས་སེམས་ལ་སྐྲག་
སྣང་སྐྱེ་བ་ཞིག་རེད། འོན་ཀྱང་མོས་ཁོའི་ཚིག་མཚམས་དུམ་སེ་
བཅད་དེ། དེ་འཕྲལ་རང་གི་ཚོར་བ་བཤད་བྱུང་།
མོས“ཁྱེད་ཀྱིས་ང་ལ་དེ་དག་བཤད་མི་དགོས།”ཞེས་བཤད། “ཁྱོ་
གས་ང་ལ་མོ་ཕྱིར་གཏོང་བྱས་ཆོག་པ་ཞིག་རེད་ཅེས་བཤད་མ་ཐག
ང་ཧ་ལས་སོང་། མོ་ལ་ཉེས་པ་མེད་པ་བདེན་ན་མོ་བཙོན་འཇུག་བྱེད་
དོན་ཅི་ཡིན་ནམ།” མོས་ཏག་ཏག་ནེ་ཁི་ལོ་ལྷོ་ཧྥི་ཡིས་བཤད་འདོད་
པའི་སྐད་ཆ་དེ་བཤད་བྱུང་།
“ངོ་མ་ཁྲིམས་མེད་ལུགས་མེད་རེད། ཁྲིམས་མེད་ལུགས་མེད་
རེད།”
མའེ་རེའེ་ཋི་ཡིས་རང་གི་ཚ་བོར་འཕྲུལ་བཤད་བྱེད་ཀྱིན་པ་
མཐོང་བས་ཁེ་ཋི་རེ་ནཱ་ཡེ་ཝཱ་ནོའོ་ཝི་ནཱ་ཡིས་ལྕམ་མོས་བསམས་ན་དེ་
ཧ་ཅང་རྩེད་མཚར་ཞིག་ཏུ་འདོད་ཀྱིན་ཡོད།
སྐུ་དྲག་གི་ལྕམ་མོས “ཁྱོད་ཀྱིས་ཇི་ལྟར་དྲན་པ་ཡིན།” ཁོ་ཚོ་ཁ་
རོག་གེར་བསྡད་རྗེས་དེ་ལྟར་བཤད། “ཁྱོད་སང་ཉིན་དགོང་མོ་ཨ་ལཱེན་
ཚང་ལ་སོང་། ཁྱོད་ཀྱང་སོང་།”མོ་ཁ་ཕྱིར་འཁོར་ནས་མའེ་རེའེ་ཋི་ལ་
དེ་ལྟར་བཤད།
“ཁོས་ཁྱོད་ལ་མཉམ་འཇོག་བྱེད་ཀྱིན་འདུག" ཅེས་མོས་ཚ་བོ་
ལ་དེ་ལྟར་བཤད། “ཁྱོད་ཀྱིས་བཤད་པའི་སྐད་ཆ་ཚང་མ་ཁོ་ལ་བཤད
ངེས་ཡིན། ཁོས་དེ་ནི་རྟེན་འབྲེལ་བཟང་བོ་ཞིག་རེད་ཟེར། ཁྱོད་ངེས་
པར་དུ་ཁི་རའེ་སི་ཥི་ཡི་གམ་དུ་ལོག་ངེས་རེད། ཁྱོད་ངེས་པར་དུ་འགྲོ་
དགོས།
མའེ་རེའེ་ཋི་ཁྱོད་ཀྱིས་ངེས་པར་དུ་ཁོ་འགྲོ་བར་སྐུལ་མ་བྱེད་
དགོས། ཁྱོད་ཀྱང་འགྲོ་དགོས།”
“ང་ཨེ། སྐུ་དྲག་ལྕམ་མོ། གཅིག་ནས་ང་ལ་སྐུ་དྲག་གི་འགྲོ་
འདུག་ལ་བཀོད་འདོམས་བྱེད་པའི་དབང་ཆ་ཅི་ཡང་མེད།” མའེ་རེའེ་
ཋི་ཡིས་ནེ་ཁི་ལོ་བྷོ་ཧྥི་ཅེར་ནས་འདུག་པར་མ་ཟད། མིག་གི་ལྟ་སྲོལ་
དེས་སྐུ་དྲག་གི་ལྕམ་མོའི་སྐད་ཆ་དང་། གཏམ་བཟང་ཕྱོགས་ཁག་གི་
ལྟ་སྟངས་ལས་ཁོ་ཚོའི་བར་དུ་འབྲེལ་བ་དམ་ཟབ་ཆགས་ཡོད་པར་
བསྟན་འདུག གཉིས་ནས། ང་དེར་སྤྲོ་བ་མེད། “དོན་དག་གང་ཡིན་
རུང་ཁྱོད་ནི་རྡུང་ཁ་རྒྱག་པར་དགའ་ཞིང་། རང་སྒེར་གཅིག་གཅོད་
བྱེད་མཁན་ཞིག་རེད།”
མོས “ངས་རང་སྒེར་གཅིག་ཆོད་ག་རེ་བྱས་སོང་། ང་ནི་གྲོང་
གསེབ་ཀྱི་བུད་མེད་ཅིག་དང་འདྲ་བར་ཆོས་དད་ཡོད།” ཅེས་གད་མོ་
ཚལ་ཚལ་གྱིས་དེ་ལྟར་བཤད། “གསུམ་ནས"མོས་མུ་མཐུད་དུ་བཤད་
རྒྱུར། “ང་སང་ཉིན་ཧྥ་རན་སིའི་ཟློས་གར་ལ་ལྟ་རུ་འགྲོ་ངེས་ཡིན།”
ཁེ་ཋི་རེ་ནཱ་ཡེ་ཝཱ་ནོའོ་ཝི་ནཱ་ཡི་ལྕམ་མོས “འོ། དེས་ན་ཁྱོད་ཀྱིས་
དེར་བལྟས་མྱོང་ངམ། མོའི་མིང་ལ་ཅི་ཟེར་རམ།” ཞེས་བཤད། མའེ་
རེའེ་ཋི་ཡིས་ཧྥ་རན་སིའི་ཕུལ་བྱུང་འཁྲབ་སྟོན་གྲགས་ཅན་མ་དེའི་
མིང་བཤད་བྱུང་།
ཁྱོད་ཀྱིས་ངེས་པར་དུ་ཐེངས་ཤིག་བལྟ་དགོས། མོས་འཁྲབ་སྟོན་
བྱས་པ་ཧ་ཅང་ཡག་པོ་རེད།
ནེ་ཁི་ལོ་བྷོ་ཧྥི་ཡིས “དེས་ན་ངས་ཐོག་མར་གང་ཞིག་ལ་བལྟ་
དགོས། བདག་གི་ཨ་ནེ། སྔོན་ལ་འཁྲབ་སྟོན་མར་བལྟ་དགོས་སམ་
ཡང་ན་ཆོས་ལུགས་སྤེལ་མཁན་ལ་བལྟ་དགོས།” ཞེས་བཤད།
“ཁྱོད་ཀྱིས་ངའི་སར་བསྙད་མི་འཚོལ་རོགས།”
ནེ་ཁི་ལོ་བྷོ་ཧྥི་ཡིས “ངས་བསམས་ན་ཐོག་མར་ཆོས་སྤེལ་མཁན་
ལ་བལྟ་དགོས། དེའི་རྗེས་ནས་ཧྥ་རན་སིའི་སྐད་གྲགས་ཆེ་བའི་འཁྲབ་
སྟོན་མར་བལྟ་དགོས། དེ་ལྟར་མིན་ཚེ་ཆོས་ཉན་པའི་སྤྲོ་བ་ཡེ་ནས་མི་
འདུག"ཅེས་བཤད།
མའེ་རེའེ་ཋི་ཡིས “མ་རེད། རབ་ཡིན་ན་ཐོག་མར་ཧྥ་རན་སིའི་
ཟློས་གར་ལྟ། དེའི་འཕྲོར་འགྱོད་བཤགས་བྱེད་དུ་སོང་ན་འགྲིག” ཅེས་
བཤད།
“ཧིན། ཁྱོད་ཚོས་ང་ལ་བརྙས་བཅོས་མ་གཏོང་། ཆོས་དང་ཟློས་
གར་གཉིས་སོ་སོ་རེད། རང་གི་རྣམ་ཤེས་སྐྱོབ་པར་ངོ་མདོག་ཤོར་བ་
དང་ངུས་ནས་ཚར་རྒྱུ་མེད་པ་ཞིག་བྱེད་མི་དགོས། མི་ལ་དད་པ་ལྡན་
ན་སེམས་ཁམས་སྐྱིད་པོ་ཡིན་ངེས།”
“ཁྱེད་རང་གི་བསམ་ཚུལ་ཅི་འདྲ་ཡིན། བདག་གི་ཨ་ནེ་ལགས།
ཆོས་ལུགས་སྤེལ་དུས་སྤྱིར་བཏང་གི་ཆོས་སྤེལ་མཁན་ཞིག་གི་འགྲན་
ཡ་དོ་མཁན་ཞིག་ཡིན།”
“ངས་བལྟས་ན་འདི་ལྟར་བྱ།” མའེ་རེའེ་ཋི་གད་མོ་དགོད་ཞོར།
“ཁྱེད་རང་སང་ཉིན་བདག་གི་ཟུར་བཞུགས་ཁང་དུ་ཕེབས་རོགས།”
“ང་ཕལ་ཆེར་འགྲོ་ཐུབ་རྒྱུ་མ་རེད།”
གཡོག་པོ་ཞིག་ཁྱིམ་དུ་ཡོང་ནས་མགྲོན་པོ་ཕེབས་ཡོད་པའི་བརྡ་
བརྒྱབ་པས། ཁོ་ཚོའི་ཁ་བརྡ་ཡང་བྱེད་མཚམས་བཞག དེ་ནི་སྐུ་དྲག་
གི་ལྕམ་མོས་གཙོ་སྐྱོང་བྱས་པའི་སྙིང་རྗེ་ཚོགས་པའི་དྲུང་ཡིག་ཡིན་
འདུག
“དེ་ནི་མི་ཆོ་མེད་ཅིག་ཡིན། ངས་ཁོ་ཁང་བ་གཞན་པ་ཞིག་ཏུ་སྣེ་
ལེན་བྱེད། ཅུང་ཙམ་གྱིས་ང་ཕྱིར་ཡོང་ངེས་ཡིན། མའེ་རེའེ་ཋི་ལགས།
ཁྱེད་ཀྱིས་ཁོ་ལ་ཇ་ལྡུག་རོགས།” སྐུ་དྲག་གི་ལྕམ་མོས་དེ་ལྟར་བཤད་
ཞོར་མགྲོན་པོ་སྣེ་ལེན་བྱེད་སར་བུད་སོང་།
མའེ་རེའེ་ཋི་ཡིས་ལག་ཤུབས་ཕུད་རྗེས། སྲིན་མཛུབ་ལ་མཛུབ་
དཀྲིས་གྱོན་ཡོད་པའི་ལག་པ་མངོན་འོངས་ལ། ལག་པ་དེ་ནི་རེག་བྱ་
འཇམ་ལ་ཤེད་ཤུགས་ལྡན་པའི་ཚོར་སྣང་འདུག
མོས “ཇ་འཐུང་རྒྱུ་ཡིན་ནམ།” ཞེས་དྲིས། ཆང་བཅུད་སྒྲོན་མེ་
སྟེང་གི་དངུལ་གྱི་ཇ་ཕོར་བླངས་པ་དང་། ཁྱད་མཚར་བའི་ངང་མཛུབ་
ཆུང་ཡར་བཀྱགས། མོའི་ངོ་མདངས་གཟབ་ནན་དང་སེམས་སྐྱོ་བའི་
ཉམས་ཤིག་ཤར་འདུག “ངས་མི་གཞན་གྱི་བསམ་འཆར་ལ་བརྩི་
འཇོག་བྱེད་ཀྱིན་ཡོད་ནའང་། ཁོ་ཚོས་ང་དང་ངའི་གོ་གནས་གཉིས་ལྟ་
སྟངས་གཅིག་ལ་ངོས་འཛིན་བཞིན་ཡོད་པས། དེས་ངའི་ཡིད་སེམས་
སྡུག་ལ་སྦྱར།”
མའེ་རེའེ་ཋི་ཡིས་མཇུག་མཐའི་སྐད་ཆ་དག་བཤད་སྐབས་ཕལ་
ཆེར་ངུ་ལ་ཁད་དུ་གྱུར། མོའི་སྐད་ཆ་དེ་དག་ཞིབ་ཏུ་ཉན་ན་དེར་ནང་
དོན་ཆེར་མེད། ཡང་ན་གཞན་ལས་ཁྱད་དུ་འཕགས་པའི་ནང་དོན་
ཅི་ཡང་མེད་པ་ཞིག་རེད། འོན་ཀྱང་ནེ་ཁི་ལོ་བྷོ་ཧྥི་ཡིས་བསམས་ན་
སྐད་ཆ་དེ་དག་ལ་ནང་དོན་གཏིང་ཟབ་མོ་དང་ལྷག་བསམ་རྣམ་དག
གཤིས་བཟང་མཚོན་པའི་སྐད་ཆ་རེད་བསམ་བཞིན་ཡོད། ཁོས་དེ་
ལྟར་སྙམ་པའི་རྒྱུ་མཚན་ཡང་། ལོ་གཞོན་མཛེས་མ་དང་གྱོན་གོས་
ལུས་ལ་འཚམ་པའི་བུད་མེད་དེས་སྐད་ཆ་བཤད་སྐབས་མོའི་དྭངས་
ཤིང་གསལ་བའི་མིག་ཟུང་གིས་ཁོའི་ཡིད་སེམས་བཀུག་པས་རེད།
ནེ་ཁི་ལོ་བྷོ་ཧྥི་ཁུ་སུམ་མེར་མོའི་གདོང་ལ་ཅེར་ནས་བསྡད་པ་དང་
མིག་གི་རྒྱུ་བ་དེ་མོའི་ལུས་སྟེང་དུ་ཧད་དེ་ལུས།
“ཁྱེད་ཀྱིས་བསམས་ན་ང་ཁྱེད་ལ་ཆ་རྒྱུས་མེད་པ་དང་། ཁྱེད་ཀྱི་
བསམ་ཚུལ་ཅི་ཡང་མི་ཤེས་འདོད་ཀྱིན་ཡོད། དོན་དངོས་སུ་ཁྱེད་ཀྱིས་
སྒྲུབ་བཞིན་པའི་དོན་བྱ་མཐའ་དག་མི་ཚང་མས་ཤེས་ཡོད་པས། དེ་
ནི་ཁྱབ་བསྒྲགས་བྱས་ཟིན་པའི་གསང་བ་ཞིག་རེད། ངས་ཁྱེད་ཀྱི་བྱེད་
སྟངས་དག་ལ་ཡི་རང་དང་ཁྱེད་ལ་བརྩི་འཇོག་ཡོད།”
“དྲང་མོར་བཤད་ན། ང་ལ་གཟེངས་བསྟོད་བྱེད་དགོས་ས་ཅི་ཡང་
མི་འདུག ངས་སྒྲུབ་པ་ད་དུང་ཉུང་དྲགས་སོང་།
“དེར་སྐྱོན་མི་འདུག ངས་ཁྱེད་ལ་བསམ་ཤེས་བྱ་ཐུབ། མོ་ལའང་
རྒྱུས་ལོན་ཡོད། འོ། དེ་ཙམ་གྱིས། དེ་ཙམ་གྱིས། དོན་དག་དེའི་ཐད་
དུ་མུ་མཐུད་གླེང་མོལ་མི་བྱ།”
མའེ་རེའེ་ཋི་ཡིས་ཁོའི་གདོང་ལ་མི་དགའ་བའི་རྣམ་འགྱུར་མངོན་
ཡོད་པ་ཤེས་ནས་དེའི་སྐོར་ལ་གླེང་མོལ་བྱེད་མཚམས་བཞག་པ་རེད།
མའེ་རེའེ་ཋི་ཡིས “འོན་ཀྱང་ངས་རྒྱུས་ལོན་བྱས་པ་ལྟར་ན། ཁྱེད་ཀྱིས་
བཙོན་ཁང་ནང་གི་དཀའ་སྡུག་སྣ་ཚོགས་དང་འཇིགས་སུ་རུང་བའི་
རྣམ་པ་དག་དངོས་སུ་མཐོང་རབས་བཤད།”ཅེས་བཤད་པ་དང་། ཁོའི་
ཡིད་འགུགས་ཆེད་དང་མོའི་བུད་མེད་ཀྱི་ཚོར་སྣང་སྐྱེན་པོ་ལ་བརྟེན་
ནས་ཁོས་དོ་ཁུར་བྱེད་ས་ངོ་མ་དེ་ཅི་ཞིག་ཡིན་པར་ཚོད་དཔག་བྱས།
“ཁྱེད་ཀྱིས་དཀའ་སྡུག་གི་གནས་སུ་ལྷུང་བའི་མི་དག་སྐྱོབ་འདོད་པ་
རེད། ཁོ་ཚོར་མཚོན་ན་མི་དག་གི་ཡ་ང་སྙིང་རྗེ་མེད་པའི་གདུག་རྩུབ་
ཀྱིས་ཁོ་ཚོ་སྡུག་ལ་སྦྱར་ནས་དཀའ་ལས་སྣ་ཚོགས་མྱངས་སོང་། མི་
ལ་ལས་དེའི་ཆེད་དུ་རང་སྲོག་བློས་གཏོང་བྱ་ཐུབ་པར་བཤད། ང་རང་
གིས་ཀྱང་དེ་ལྟར་བྱེད་ན་འདོད་མོད། འོན་ཀྱང་མི་རེར་རང་རང་གི་
ལས་དབང་རེ་ཡོད་པ་རེད།”
“རང་གི་ལས་དབང་ལ་ཁྱེད་རང་ཡིད་མི་ཚིམ་མམ།”
མའེ་རེའེ་ཋི་ཡིས་“ང་ཟེར་བ་ཡིན་ནམ།” ཞེས་དྲིས། དྲི་བ་འདིའི་
རིགས་འདྲི་བའི་རྒྱུ་མཚན་ཅི་ཡིན་པ་ཁོས་ཧ་མི་གོ་ལ། “ང་ཡིད་ཚིམ་
ན་འོས། དོན་དངོས་སུ་ཡང་ཡིད་ཚིམ་ཡོད། འོན་ཀྱང་ངའི་སེམས་སུ་
འབུ་ཕྲན་ཞིག་ལ་གོ་རྟོགས་སད།”
“དེས་ན་ཁྱེད་ཀྱི་སེམས་ཁོང་གི་འབུ་ཕྲན་དེ་མུ་མཐུད་དུ་གཉིད་དུ་
བཅུག་ན་མི་འོས་ཏེ། དེའི་འབོད་སྐུལ་ལ་ཡིད་ཆེས་བྱས་ན་འགྲིག” ནེ་
ཁི་ལོ་བྷོ་ཧྥི་ཡིས་མོའི་ཁ་ཡག་ཚིག་སྙན་གྱི་སྐད་ཆ་དག་བདེན་གཏམ་
ངུ་རློམ་ནས་དེ་ལྟར་བཤད།
དེའི་རྗེས་ནས། ནེ་ཁི་ལོ་བྷོ་ཧྥི་ཡིས་ཐེངས་དུ་མར་མོ་དང་གླེང
མོལ་བྱས་པའི་སྐད་ཆ་དག་ཡིད་ལ་དྲན་གྱིན་འདུག་པས། ཁོ་རང་ངོ་
གནོང་བར་གྱུར། མོས་གཡོ་ཟོལ་བྱས་ཟེར་བ་ལས་བསམ་བཞིན་ཁོ་
དང་བསྟུན་ཆེད་བཤད་པའི་སྐད་ཆ་དག་ཡིད་ལ་དྲན་པ་དང་། དེ་མིན་
ཁོས་བཙོན་ཁང་ནང་གི་དཀའ་ངལ་ཆེ་བའི་གནས་ཚུལ་དག་བཤད་
སྐབས་མོའི་གདོང་ལ་སྙིང་རྗེས་མི་བཤོལ་བའི་རྣམ་འགྱུར་དག་རེད།
སྐུ་དྲག་གི་ལྕམ་མོ་ཕྱིར་ལོག་དུས། ཁོ་ཚོ་གྲོགས་པོ་རྙིང་བ་དག་
དང་འདྲ་བར་ཁ་བརྡའི་ཀློང་བརྡོལ་ནས་ཡོད། གྲོགས་པོ་རྙིང་བའི་ཚད་
ལས་བརྒལ་ཏེ། བློས་ཐུབ་ཀྱི་གྲོགས་པོ་དག་དང་འདྲ། ཕན་ཚུན་ལ་ཆ་
རྒྱུས་མེད་པའི་ཁོ་ཚོའི་ཁྲོད་དུ་ཁོ་གཉིས་ནི་ཕན་ཚུན་ལ་རྒྱུས་ཡོད་དུ་
གྱུར་འདུག ཁོ་ཚོས་དབང་ཆ་འཛིན་མཁན་ལ་དྲང་བདེན་མེད་ཚུལ་
དང་། ལས་དབང་གིས་མནར་བའི་མི་རྣམས་སྡུག་ལ་སྦྱར་ཡོད་ཚུལ།
མི་མང་གི་འཚོ་བ་དབུལ་བོ་ཡིན་པ་སོགས་ཀྱི་ཐད་ལབ་གླེང་མང་
བོ་བྱས། ཁ་བརྡ་ནི་ཁ་བརྡ་ཡིན་ལ། དེའི་ཞོར་དུ་ཕན་ཚུན་ལ་མིག་
མདའ་འཕེན་རེས་བྱེད་པའི་ཚུལ་ནི། ཁྱོད་ང་ལ་དགའ་འམ་ཟེར་བ་
དང་མཚུངས། ཕལ་རོལ་བས་དེའི་ལན་དུ། ང་ཁྱེད་ལ་དགའ་ཟེར་བ་
ལྟ་བུའི་མིག་མདའ་ཕྱིར་འཕེན་ངེས་ཡིན། ཕོ་མོས་ཕན་ཚུན་གྱི་ཡིད་
དབང་འགུགས་སྟངས་ནི་བློ་ཡིད་ལ་ཤོང་དཀའ་བའི་ཐབས་སྣ་ཚོགས་
ཀྱིས་ཁོ་ཚོས་ཕན་ཚུན་ལ་མིག་གི་མདའ་མོ་འཕངས་པ་ལས་བྱུང་དང་
འབྱུང་མུས་སུ་མཆིས།
ཐེངས་འདིའི་ལྷན་འཛོམས་མཇུག་རྫོགས་ནས་ཕན་ཚུན་ལ་གྱེས་
བརྡ་འཇོག་པའི་སྐབས་སུ། མའེ་རེའེ་ཋི་ཡིས་མོས་ནམ་ཡང་ཁོ་ལ་
ཞབས་ཕྱི་ཞུ་འདོད་ཡོད་པ་དང༌། ཁོ་ཉིན་རེར་ངེས་པར་དུ་ཟློས་གར་
ཁང་དུ་མོ་ལ་ལྟ་རུ་ཡོང་དགོས་པའི་རེ་བ་བཏོན། ཐ་ན་སྐར་མ་གང་གི་
དུས་ཚོད་སྤྱད་ཀྱང་ཆོག་ཟེར། མོས་ད་དུང་ཁོ་ལ་དོན་དག་གལ་ཆེན་
ཞིག་གླེང་མོལ་བྱེད་དགོས་པས་ཡིན།
མོས“དེས་ན། ངེད་གཉིས་ནམ་ཞིག་ལ་ཡང་བསྐྱར་འཕྲད་ཐུབ་
བམ།” ཞེས་དབུགས་རིང་ཞིག་འཐེན་རྗེས། ཡང་དེ་ལྟར་བཤད། དེ་
མུར་སེམས་ཆུང་གིས་མཛུབ་དཀྲིས་ཀྱིས་ཁེངས་པའི་ལག་པར་ལག་
ཤུབས་སྐོན།
“ཁྱེད་ཀྱིས་ཁྱེད་རང་ངེས་པར་ཡོང་ངེས་ཡིན་ཞེས་ཤོད།”
ནེ་ཁི་ལོ་བྷོ་ཧྥི་ཡིས་ཡ་ལན་སྤྲད།
དགོང་མོ་དེར། ནེ་ཁི་ལོ་བྷོ་ཧྥི་གཅིག་པུ་ཁང་བའི་ནང་བསྡད་པ་
དང་། ཁོ་མལ་ཁྲིའི་སྟེང་གན་རྐྱལ་དུ་ལོག་ནས་སྒྲོན་མེ་གཟིམ། ཡིན་
ཡང་དུས་ཡུན་རིང་བོར་གཉིད་མ་ཁུག ཁོས་མཱ་སི་ལོ་ཝཱ་དང་ཁྲིམས་
བཤེར་ལས་ཁུངས་ཀྱི་ཁྲིམས་བཅད་དག་ཡིད་ལ་དྲན་པ་དང་། ཁོས་
མོ་དང་ལྷན་དུ་ཁྱིམ་ཐབ་འཛིན་རྒྱུ་དང་ས་ཞིང་བདག་དབང་བསྐྱུར་
བ་དག་ཀྱང་ཡིད་ལ་དྲན། གློ་བུར་དུ་དྲན་པ་འདི་དག་དང་ཁ་གཏད་
འཇལ་བ་ལྟར། མཱ་སི་ལོ་ཝཱ་ཡི་ངོ་གདོང་དང་མོའི་དབུགས་ཀྱི་རྒྱུ་བ།
མོས“ངས་ནམ་ཞིག་ལ་ཁྱེད་མཐོང་ཐུབ་བམ།” ཟེར་སྐབས་ཀྱི་མིག་གི་
ལྟ་སྟངས་སམ་མོའི་འཛུམ་མདངས་བཅས་ཁོའི་མིག་ལམ་དུ་མངོན་
འོངས། སྣང་བརྙན་དེ་དག་ནི་ཁོས་དངོས་སུ་མོ་མཐོང་བ་ལྟར་ཧ་ཅང་
གསལ་བོ་ཞིག་རེད་ཨང་། དེ་མུར་ཁོ་གད་མོ་བགད་བྱུང་། ང་སེའི་
བྷི་རེ་ཡཱ་ལ་འགྲོ་དགོས། སོང་ན་བཟང་ངམ་མི་བཟང་། ངས་རྒྱུ་ནོར་
ཐམས་ཅད་བློས་གཏོང་བྱེད་དགོས། བློས་སུ་བཏང་ན་འགྲིག་གམ་མི་
འགྲིག ཁོས་རང་ལ་དེ་ལྟར་དྲིས། འོད་མདངས་བཀྲ་བའི་ཕེས་ཋིར་སི་
བྷིར་གྷི་ཡི་མཚན་མོ་དེར། ཁྲ་ཡོལ་གྱི་གས་སྲུབས་ལས་ཟླ་འོད་ཁྱིམ་
དུ་འཁྱུག་ཡོད་པ་དང་། ཁོས་དྲི་བ་དེ་དག་ལ་ལན་སློག་པར་བློ་དོགས་
སྐྱེས་ཏེ་ཐག་གིས་མ་ཆོད་པས། ཁོའི་སེམས་པ་ཟང་ཟིང་དུ་གྱུར། ཁོས་
སྔོན་མའི་སེམས་ཁམས་དག་བསྐྱར་གསོ་བྱས་ཏེ་མུ་མཐུད་དུ་དོན་
དག་སྔོན་མ་དག་ལ་བསམ་བློ་གཏང་ན་འདོད་ཀྱང་། རང་ཉིད་རང་
ལས་རྒྱལ་མ་ཐུབ།
“དོན་དག་དེ་ཐམས་ཅད་རང་གིས་མི་དྲན་དགུ་དྲན་བྱས་པ་
ཡིན་པའི་དབང་དུ་བཏང་ན་ངས་དེ་འདྲའི་འཚོ་བ་རོལ་དཀའ། ངས་
རང་གི་བྱ་སྤྱོད་འདི་དག་ལ་ནོངས་འགྱོད་སྐྱེས། དེས་ན་ཇི་ལྟར་
བྱ་དགོས་སམ།” ཁོས་དེ་ལྟར་རང་ལ་དྲི་བ་དྲིས་ནའང་ཕྱིར་ལན་སློག་
དཀའ། ཁོའི་སེམས་སུ་ཡུན་རིང་ལ་ཡོད་མ་མྱོང་བའི་སུན་སྣང་ཞིག་
དང་རེ་ཐག་ཆད་པའི་སྣང་བ་ཞིག་སྐྱེས།
ཁོས་དོན་དག་དེ་དག་ལ་དབྱེ་ཞིབ་བྱེད་འདོད་མེད་དེ། ཡུན་གྱིས་
སྡུག་བསྔལ་གྱི་གཉིད་དུ་ཡུར། སྔོན་ཆད་ནང་བཞིན་དངུལ་མང་བོ་
རྒྱན་ལ་ཤོར་བ་དང་འདྲ་བར་རྨི་ལམ་གྱི་ཞིང་དུ་གཤེགས།
གཉིས།
ནེ་ཁི་ལོ་བྷོ་ཧྥི་ཕྱིར་གྲོང་ཁྱེར་མོའོ་སི་ཁོའོ་ལ་འབྱོར་རྗེས། མྱུར་དུ་
བཙོན་མའི་སྨན་ཁང་དུ་ཕྱིན། ཁྲིམས་བཤེར་ལས་ཁུངས་ཀྱིས་ཁྲིམས་
ཁང་གི་ཁྲིམས་བཅད་སོར་བཞག་བྱེད་རྒྱུ་ཐག་གིས་བཅད་པའི་བཀྲ་མི་
ཤིས་པའི་གནས་ཚུལ་དེ་མཱ་སི་ལོ་ཝཱ་ལ་བཤད་རྒྱུ་ཡིན་པ་དང་། དེའི་
མ་ཟད་མོ་རང་སེའི་བྷི་རེ་ཡཱ་ལ་འགྲོ་རྒྱུ་གྲ་སྒྲིག་བྱེད་དགོས་ཚུལ་བཤད་
དུ་སོང་། ཁོས་ཁྲིམས་རྩོད་པར་འབྲི་རུ་བཅུག་པ་དང་ད་ལྟ་བཙོན་ཁང་
དུ་ཁྱེར་ནས་མཱ་སི་ལོ་ཝཱ་ལ་མོའི་མིང་ཡིག་འབྲི་རུ་བཅུག་རྗེས་རྒྱལ་
བོར་ཕུལ་བའི་གཏུག་ཡིག་དེར་གྲུབ་འབྲས་བཟང་བོ་ཞིག་ལོན་པའི་རེ་
བ་ཧ་ཅང་ཉག་ཕྲ། བཤད་ན་ཡང་མཚར་བོ་ཞིག་རེད། ཁོས་ད་ལྟའི་
བར་དུ་དོན་དག་དེ་ལེགས་འགྲུབ་མ་བྱུང་ན་འདོད་དེ། སེའི་བྷི་རེ་ཡཱ་ལ་
སོང་ནས་བཙོན་པ་མཐར་སྐྲོད་གཏོང་ས་དང་སྡུག་ལས་ཀྱི་འཚོ་བ་རོལ་
རྒྱུ་ཁོས་སྔ་མོ་ནས་གྲ་སྒྲིག་བྱས་ཟིན། དེའི་དབང་གིས། གལ་ཏེ་མཱ་སི་
ལོ་ཝཱ་ལ་ཉེས་མེད་ཕྱིར་གཏོང་བྱས་ཚེ། ཁོས་རིང་གི་འཚོ་བ་དང་མཱ་སི་
ལོ་ཝཱ་ཡི་འཚོ་བར་ཇི་ལྟར་བཀོད་སྒྲིག་བྱེད་དགོས་པ་མི་ཤེས་ལ། ཁོས་
ཨ་མེ་རི་ཀའི་རྩོམ་པ་པོ་ཐོ་རོའོ་ཡི་སྐད་ཆ་ཞིག་དྲན། ཨ་མེ་རི་ཀའི་
སྤྱི་ཚོགས་བྲན་གཡོག་ལམ་ལུགས་ཡིན་པའི་སྐབས་སུ་ཐོ་རོའོ་ཡིས།
“བྲན་གཡོག་ལམ་ལུགས་ཁྲིམས་མཐུན་ཅན་དང་སྦ་འགེབ་བྱེད་པའི་
རྒྱལ་ཁབ་ཅིག་ལ་མཚོན་ན། དྲང་བདེན་ཟོལ་མེད་ཀྱི་སྤྱི་དམངས་
ཞིག་གི་ཐར་ལམ་ཉག་གཅིག་ནི་བཙོན་ཁང་ཡིན།” ཞེས་པའི་སྐད་ཆ་
དེ་ཡིན།
ནེ་ཁི་ལོ་བྷོ་ཧྥི་ལའང་དེ་འདྲའི་ཚོར་ཤེས་ཡོད་དེ། ཁོ་རང་ཕེས་ཋིར་
སི་བྷིར་གྷི་ནས་མི་མང་བོ་འཕྲད་པ་དང་དེ་དག་གི་འབྲེལ་བ་མང་བོ་
མཐོང་ཐོས་བྱུང་བས་དེ་འདྲའི་བསམ་ཚུལ་ལྷག་ཏུ་སྐྱེས།
“དངོས་གནས་དེ་འདྲ་རང་ཡིན་འདུག དེང་རབས་ཅན་གྱི་ཨུ་རུ་
སུའི་རྒྱལ་ཁབ་ལ་མཚོན་ན་མི་བུ་གཞུང་དྲང་ཞིག་གི་བགྲོད་ལམ་ཉག་
ཅིག་ནི་བཙོན་ཁང་ཡིན་ཏེ།” ཁོས་དེ་ལྟར་འདོད། ཁོ་ཤིང་རྟར་བསྡད་
ནས་བཙོན་མའི་སྨན་ཁང་དུ་འབྱོར་བ་དང་། བཙོན་ཁང་གི་ར་སྐོར་དུ་
འཛུལ་སྐབས་དེ་འདྲའི་ཚོར་བ་ཧ་ཅང་སྐྱེན་པོ་རེད།
བཙོན་མའི་སྨན་ཁང་གི་སྒོ་སྲུང་བས་ནེ་ཁི་ལོ་བྷོ་ཧྥི་ངོ་ཤེས་ནས
དེ་འཕྲལ་བཤད་རྒྱུར། མཱ་སི་ལོ་ཝཱ་དེ་གར་ནས་གནས་སྤར་ཟིན་ཟེར།
“མོ་གང་ཞིག་ཏུ་བུད་སོང”
“ཡང་བསྐྱར་བཙོན་ཁང་དུ་ལོག་སོང”
ནེ་ཁི་ལོ་བྷོ་ཧྥི་ཡིས “ཡང་བསྐྱར་བཙོན་ཁང་དུ་བསྐྱལ་དགོས་དོན་
ཅི་ཡིན”ཞེས་དྲིས།
“མོ་ལར་ནས་མི་དེ་འདྲ་ཞིག་རེད། སྐུ་ངོ” སྒོ་སྲུང་བས་མཐོང་
ཆུང་གིས་གད་མོ་བགོད་ཞོར་དེ་ལྟར་བཤད། “མོས་སྨན་པ་བསྡུས་
ར་བ་དང་ལྐོག་ཏུ་ངན་འབྲེལ་བྱས་པ་སྨན་པ་འབུམ་རམས་པས་ཤེས་
པས་མོ་འགྲོ་རུ་བཅུག་པ་རེད།”
མཱ་སི་ལོ་ཝཱ་ཡི་བསམ་པའི་འཁྱེར་སོ་ཁོ་དང་གཅིག་མཚུངས་
ཡིན་པ་ནེ་ཁི་ལོ་བྷོ་ཧྥི་ཡི་བློ་ཡུལ་ལས་འདས་པ་ཞིག་རེད། གནས་
ཚུལ་དེ་ཐོས་མ་ཐག་བར་ཆད་ཆེན་པོ་འབྱུང་རྒྱུ་ཡིན་པ་ཁོས་གཞི་
ནས་རྟོགས་ཤིང་ཧད་དེ་ལུས།
ཁོའི་སེམས་པ་རབ་ཏུ་སྐྱོ་པ་དང་། གནས་ཚུལ་དེ་ཐོས་རྗེས་ཀྱི
ཐོག་མའི་ཚོར་འདུ་ནི་ངོ་ཚ་རེད་ལ། ཁོས་ཐོག་མར་རང་གིས་རང་
ལ་སྙིང་རྗེ་སྐྱེས་བྱུང་། ཁོས་བསམས་ན་མོའི་བསམ་པའི་འཁྱེར་སོར་
འགྱུར་ལྡོག་བྱུང་ཡོད་འདོད་པས་ཡིན། ཁོས་རང་ནུས་ཡོད་ཚད་ཀྱི་
རྒྱབ་སྐྱོར་དག་ལ་མོས་དང་ལེན་མི་བྱེད་པ་དང་། མོའི་འགན་འཁྲི་དང་
མོའི་མིག་ཆུ་དེ་དག་ཡོད་ཚད་ནི་ངན་རུལ་དུ་གྱུར་པའི་བུད་མེད་ཅིག་
གི་གཡོ་སྒྱུ་རེད་ལ། ཐབས་དང་གཡོ་ཇུས་བཀོལ་ནས་ཁོ་ལས་ཕན་
ཁེ་རག་རྒྱུ་དེ་ནི་དམིགས་ཡུལ་ཉག་ཅིག་རེད། ཐེངས་སྔོན་མ་བཙོན་
ཁང་དུ་མོར་ལྟ་རུ་སོང་དུས་མོའི་བྱ་སྤྱོད་ལས་མི་འདི་སྐྱོབ་ཐབས་བྲལ་
བ་ཞིག་རེད་འདོད་མྱོང་བ་དེ་དྲན་བྱུང་། ད་ལྟ་གཞི་ནས་ཧ་གོ་པ་རེད།
ཁོས་གང་བྱུང་དུ་ཞྭ་མོ་གྱོན་ནས་སྨན་ཁང་ལས་ཕྱིར་ཐོན་སྐབས་
སེམས་ལ་དེ་ལྟར་དྲན་བྱུང་།
“ད་ལྟ་ངས་ཅི་ཞིག་བྱེད་དགོས་སམ།” ཁོས་རང་ལ་དེ་ལྟར་དྲི་བ་
བཏོན། “ངས་སྔར་བཞིན་མོ་དང་སྐྱིད་སྡུག་མཉམ་མྱོང་བྱེད་དགོས་
སམ། མོའི་བྱ་སྤྱོད་ལ་བལྟས་ན་ང་མོ་དང་རྒྱང་དུ་གྱེས་ཏེ་མོ་དང་འབྲེལ་
བའི་དོན་དག་ལ་ཁ་ཡ་མ་བྱས་ན་མི་ཆོག་གམ།” ཡིན་ཡང་། ཁོས་
རང་ལ་དྲི་བ་དེ་བཏོན་རྗེས། ཁོས་བསམས་ན་མོའི་དོན་དག་ལ་ཁ་ཡ་
མ་བྱས་ན་ཆོག་པ་དེ་འཕྲལ་ཤེས་སོང་། དོན་དངོས་སུ་ཉེས་ཆད་འབབ་
ས་དེ་ཁོས་མོ་ལ་ཉེས་ཆད་བཅད་པ་མིན་ལ། ཁོ་རང་ཉིད་ཡིན་པས།
ཁོ་ལ་སྐྲག་སྣང་སྐྱེས་བྱུང་།
མོའི་དོན་དག་དེས་ངའི་བློ་ཁ་བསྒྱུར་མི་ཐུབ། ངའི་ཆོད་སེམས་
ཇེ་བརྟན་དུ་གཏོང་རྒྱུ་དེ་ཁོ་ན་ཡིན། མོའི་བསམ་པའི་འཁྱེར་སོ་དང་
བསྟུན་ནས་མོར་གང་དགར་བྱེད་དུ་ཆུགས། མོས་སྨན་པ་བསྡུས་ར་
བ་དང་ངན་ལྐོག་བྱེད་འདོད་ནའང་བྱེད་དུ་ཆུགས། དེ་མོའི་འདོད་བློ་
རེད། ངས་ནི་རྒྱུ་འབྲས་དང་རན་པའི་བྱ་བ་སྒྲུབ་རྒྱུ་དེ་ཡིན། ཐ་ན་ཕྱི་
ཚུལ་རྫུན་མའི་བཟའ་ཟླ་ཞིག་བྱེད་དགོས་རུང༌། མོ་ས་གང་ཞིག་ཏུ་
སྤྱུགས་རུང་མོ་དང་མཉམ་འདུག་མཉམ་བཟའ་བྱེད་རྒྱུ་ཡིན། ཁོས་དེ་
ལྟར་ཨུ་ཚུགས་ཀྱིས་ཆིག་ལབ་བརྒྱབ་ནས་སྨན་ཁང་ར་སྐོར་ལས་ཕྱིར་
ཐོན་ནས་བཙོན་ཁང་གི་སྒོ་ཆེན་དུ་གོམ་སྟབས་ཆེན་པོས་སོང་། ཁོ་
བཙོན་ཁང་སྒོ་ཆེན་ཁར་འབྱོར་རྗེས། ལས་རེས་སྒོ་སྲུང་བ་ལ་བཙོན་
ཁང་གི་འགན་འཛིན་པར་བརྡ་རྒྱག་པར་བསྐུལ་ནས་ཁོ་མཱ་སི་ལོ་ཝཱ་ལ་
ཐུག་འཕྲད་བྱེད་དགོས་པའི་རེ་བ་ཞུས། ལས་རེས་སྒོ་སྲུང་བས་ནེ་ཁི་
ལོ་བྷོ་ཧྥི་ངོ་ཤེས་པས། གྲོགས་པོའི་འདུ་ཤེས་བཟུང་ནས་ཁོ་ལ་བཙོན་
ཁང་ནང་གི་གསར་འགྱུར་གལ་ཆེན་ཞིག་བཤད་བྱུང་། སྔོན་ཆད་
ཀྱི་བརྒྱ་དཔོན་གོང་མའི་གོ་གནས་འཐེན་པས། ད་ལྟ་དཔོན་དམག་
གཉན་པོ་ཞིག་གིས་འགན་འཛིན་པའི་འགན་བཞེས་ཡོད་པ་དེ་རེད།
སྒོ་སྲུང་དེས “ད་སྐབས་དོན་བྱ་གང་ཞིག་སྒྲུབ་རུང་སྔོན་ཆད་ལས་
ལྡབ་འགྱུར་གྱིས་ཁག་པོ་རེད།” ཅེས་བཤད། “ཁོ་ཕ་གི་ན་ཡོད། ང་
སོང་ནས་བརྡ་རྒྱག”
བཙོན་ཁང་གི་འགན་འཛིན་པ་གསར་བ་དེ་དངོས་གནས་བཙོན་
ཁང་དུ་བསྡད་ཡོད། ཅུང་ཙམ་ལས་མ་འགོར་བར་ཕྱིར་ཐོན་ནས་ནེ་ཁི་
ལོ་བྷོ་ཧྥི་དང་ངོ་ཐུག་པ་རེད། འགན་འཛིན་གསར་བ་དེ་ཤ་རིད་པོ་དང་
གཟུགས་གཞི་རིང་བོ། དཔྲལ་རུས་འབུར་ཡོད་པ། ངོ་མདོག་ནག་པོ་
དང་འགུལ་སྤྱོད་དལ་མོ་ཞིག་རེད་འདུག
ཁོས “གཏན་འཁེལ་བྱས་པའི་ཉིན་མོར་ད་གཟོད་བཙོན་མར་
བལྟས་ཆོག”ཅེས་བཤད་པ་ལས་ནེ་ཁི་ལོ་བྷོ་ཧྥི་ལ་ལྟ་ཙམ་ཡང་མ་བྱས།
“ངས་མོ་ལ་རྒྱལ་བོརའབུལ་རྗེས་གཏུག་ཡིག་སྟེང་མིང་ཞིག་འབྲི་
རུ་འཇུག་འདོད་པ་ཡིན།”
“ངར་སྤྲད་ཀྱང་ཆོག་
“ང་བཙོན་མ་དེ་དང་ངོ་ཞིག་འཕྲད་ན་འདོད། སྔོན་ཆད་ང་ལ་ལྟ་
རུ་བཅུག་མྱོང་།”
“དེ་ནི་སྔོན་ཆད་ཀྱི་དོན་དག་རེད།” བཙོན་ཁང་གི་འགན་འཛིན་
པས་ལྐོག་ལྐོག་སུད་སུད་ཀྱིས་ནེ་ཁི་ལོ་བྷོ་ཧྥི་ལ་མིག་ཞགས་ཤིག་འཕེན་
ཞོར་དེ་ལྟར་བཤད།
ནེ་ཁི་ལོ་བྷོ་ཧྥི་ཡིས “ང་ལ་མངའ་སྡེ་དཔོན་པོའི་ཆོག་མཆན་
ཡོད།” ཅེས་མཁྲེགས་བཟུང་གིས་དེ་ལྟར་བཤད་ཞོར་ཀོ་བའི་སྦ་ཁུག་
ཕྱིར་བླངས།
བཙོན་ཁང་གི་འགན་འཛིན་པས “ཁྱེད་ཀྱིས་ང་ལ་ལྟ་རུ་བཅུག”
ཅེས་བཤད། ཡིན་ཡང་ཁོ་ལ་སྔར་བཞིན་ལྟ་ཙམ་ཡང་མ་བྱས། དཀར་
ལ་གཙང་ཞིང་རིང་བ། སྲིན་མཛུབ་ཏུ་མཛུབ་དཀྲིས་གྱོན་ཡོད་པའི་
ལག་པ་ཚུར་བསྲིངས་བྱུང་། ནེ་ཁི་ལོ་བྷོ་ཧྥི་ཡི་ལག་གི་ཡིག་ཆ་བླངས་
རྗེས་དལ་དལ་ལྷོད་ལྷོད་ཀྱིས་ཐེངས་གཅིག་བལྟས།
“གཞུང་ལས་ཁང་དུ་ཤོག
ཐེངས་འདིར་གཞུང་ལས་ཁང་དུ་མི་གཅིག་ཀྱང་མི་འདུག བཙོན་
ཁང་གི་འགན་འཛིན་པ་དེ་གཞུང་སྒྲུབ་ཁང་དུ་བསྡད་དེ་མདུན་ཅོག་
སྟེང་གི་ཡིག་ཆར་བལྟས། ཁོ་གཉིས་ངོ་ཐུག་སྐབས་ཁོ་གཞུང་སྒྲུང་ཁང་
དུ་འདུག་རྩིས་ཡོད་པ་མངོན་གསལ་དོད་པོ་རེད།
ནེ་ཁི་ལོ་བྷོ་ཧྥི་ཡིས་ཆབ་སྲིད་ཉེས་ཅན་ཝེ་རཱ་བྷོའོ་ཁོ་ཝཱ་དང་ངོ་
ཐུག་ཆོག་གམ་ཞེས་དྲིས་པར། བཙོན་ཁང་གི་འགན་འཛིན་པ་འཕྲལ་
ཐག་ཆོད་པའི་ངང་ཡིད་འཐད་མ་བྱུང་། “ཆབ་སྲིད་ཀྱི་ཉེས་ཅན་ལ་
ཐུག་འཕྲད་བྱས་མི་ཆོག”ཅེས་དེ་ལྟར་བཤད་ཞོར་མགོ་བོ་སྒུར་ནས་མུ་
མཐུད་དུ་ཡིག་ཆར་བལྟས།
ནེ་ཁི་ལོ་ཀྟོ་ཧྥི་ཡི་བྲང་ཁུག་ཏུ་ཝེ་རཱ་བྷོའོ་ཁོ་ཝཱ་སྤྱོད་དགོས་པའི་ཡི་
གེ་ཞིག་སྦས་ཡོད་པས། ཁོས་རེ་ངན་བཅངས་ནས་བྱས་ཉེས་གསོག་
འདོད་པ་དང་འདྲ། ཁོའི་རེ་ངན་དེ་ལྷང་ལ་བུད།
མཱ་སི་ལོ་ཝཱ་གཞུང་སྒྲུབ་ཁང་དུ་འབྱོར་བྱུང་ལ། བཙོན་ཁང་གི་
འགན་འཛིན་པས་མགོ་བོ་ཡར་མ་དགྱེ་ལ་མིག་གིས་ཀྱང་ཁོ་གཉིས་ལ་
མ་བལྟས་པར། “ཁྱེད་གཉིས་ཀྱིས་ཁ་བརྡ་བྱས་ཆོག” ཅེས་བཤད་རྗེས།
མུ་མཐུད་དུ་ཡིག་ཆར་བལྟས།
མཱ་སི་ལོ་ཝཱ་ནི་སྔོན་ཆད་དང་འདྲ་བར་སྟོད་གོས་དཀར་པོ་དང་
སྨད་གཡོག་གྱོན་ཡོད་ལ། མགོ་ལ་རས་དཀར་པོ་ཞིག་གཅིད་འདུག
མོ་ནེ་ཁི་ལོ་བྷོ་ཧྥི་ཡི་མདུན་དུ་འབྱོར་བ་ན། ཁོའི་ངོ་གདོང་གནག་པ
དང་རླུང་ལངས་ཡོད་པ་མཐོང་རྗེས། མོའི་ངོ་གདོང་ཡང་དམར་པོར་
གྱུར། ལག་པ་ཡ་གཅིག་གིས་སྟོད་གོས་ཀྱི་ཟུར་ལ་རག་པ་དང་མིག་གི་
སར་བལྟས་འདུག མོའི་དོགས་མི་བདེ་བའི་རྣམ་པ་དེ་ལས་སྨན་ཁང་
གི་སྒོ་སྲུང་བའི་བཤད་པའི་སྐད་ཆ་དེ་བདེན་གཏམ་ཡིན་པ་ནེ་ཁི་ལོ་བྷོ་
ཧྥི་ལ་ཡིད་ཆེས་སྐྱེས་སུ་བཅུག
ནེ་ཁི་ལོ་བྷོ་ཧྥི་ཡིས་མོ་ལ་ཐེངས་སྔོན་མ་ལྟ་བུའི་ལྟ་སྟངས་འཛིན་
འདོད་མོད། འོན་ཀྱང་ཐེངས་སྔོན་མ་ལྟར་རང་འགུལ་གྱིས་མོ་ལ་ལག་
འཇུ་མ་བྱས། དུས་དེར་ཁོ་ནི་མོ་ལ་ཞེན་པ་གཏིང་ནས་ལོག་སོང་།
“ངས་ཁྱེད་ལ་གཏམ་ངན་ཞིག་བཤད།” ཁོའི་སྐད་ལྐུགས་བཞིན་
དེ་ལྟར་བཤད་པ་ལས། མིག་གིས་མོ་ལ་ལྟ་ཙམ་ཡང་མ་བྱས་ལ་ལག་
འཇུ་ཡང་མ་བྱས། “གོང་གཏུག་བྱས་པ་ཁྲིམས་འཛིན་ལས་ཁུངས་
ཀྱིས་ཕྱིར་བསློགས་བྱས་སོང་།”
མོས “མཇུག་འབྲས་དེ་འདྲ་ཡིན་པ་སྔ་མོ་ནས་ཚོད་དཔག་བྱས་
ཡོད།" ཅེས་སྐད་ལ་དངངས་འདར་དང་བཅས་དེ་ལྟར་བཤད་པ་དང་།
ཕལ་ཆེར་དབུགས་འཚང་བཞིན་ཡོད་པ་འདྲ།
སྔོན་ཆད་ལྟར་ན་ནེ་ཁི་ལོ་བྷོ་ཧྥི་ཡིས་ཁྱོད་ཀྱི་ཡིད་ལ་ཇི་ལྟར་ཤར་
བ་ཡིན་ཞེས་འདྲི་ཁོ་ཐག་ཡིན་མོད། འོན་ཀྱང་ཐེངས་འདིར་ཁོས་མོ་
ལ་མིག་གིས་ལྟ་ཙམ་བྱས་པ་ཡིན། མོའི་མིག་གོང་ལ་མིག་ཆུ་འཁྱིལ་
ཡོད་པ་དེས་ཁོ་ལ་སྙིང་རྗེ་རྒྱུ་ཕར་ཞོག་དེ་ལས་ལྡོག་སྟེ། མོ་ལ་ཞེ་སྡང་
བཙོན་ཁང་གི་འགན་འཛིན་པ་ཡར་ལངས་ནས་ཁང་བའི་ནང་
ཕར་འགྲོ་ཚུར་འོང་བྱེད་མགོ་བརྩམས།
ནེ་ཁི་ལོ་དྷོ་ཧྥི་ཡིས་མཱ་སི་ལོ་ཝཱ་མཐོང་ན་ཞེན་པ་ལོག་པ་ཞིག་
ཡིན་ཡང་། ཐེངས་འདིའི་དོན་དག་གི་ཆེད་དུ་མོ་ལ་བློ་ཕམ་བྱུང་བའི་
བསམ་པ་བསྟན།
ཁོས “ཁྱེད་རང་བློ་མི་ཕམ་རོགས།” ཞེས་བཤད། “རྒྱལ་བོར་
ཕུལ་རྗེས་གཏུག་ཡིག་ལ་མཇུག་འབྲས་བཟང་བོ་ཡོད་སྲིད། ངའི་རེ་
བར།”
“དོན་དེར་ངས་ཡེ་ནས་བསམ་བློ་གཏོང་འདོད་མེད།” མོས་མིག་
ཆུ་ཕྲོམ་ཕྲོམ་དུ་བཞུར་བའི་མིག་གིས་ཧ་ཅང་སྐྱོ་སྣང་གིས་ཁོ་ལ་གཟི་
ལོག་གིས་བལྟས་ནས་དེ་ལྟར་བཤད།
“དེས་ན་ཁྱེད་ཀྱིས་ཅི་ཞིག་ལ་བསམ་བློ་གཏོང་བཞིན་ཡོད།”
“ཁྱེད་སྨན་ཁང་དུ་སོང་པས་ཁོ་ཚོས་ཁྱེད་ལ་ངའི་དོན་དག་རྣམས་
བཤད་ཡོད་སྲིད་་་་་”
ནེ་ཁི་ལོ་བྷོ་ཧྥི་ཡིས་“དེར་འབྲེལ་བ་ཅི་ཡོད། དེ་ཁྱེད་རང་གི་དབང་
ཆ་རེད།” ཅེས་དཔྲལ་བའི་གཉེར་མ་ཤེད་ཀྱིས་བསྡུས་ནས་མི་འཐད་
པའི་ཉམས་ཀྱིས་དེ་ལྟར་བཤད། ཁོས་མོ་ལ་བཅངས་པའི་བརྩེ་སེམས་
དྭངས་མར་ཕོག་ཐུག་བཏང་བའི་ཞེ་སྡང་དྲག་པོ་དེ་ཡང་གཞི་ནས་ཞི་
དལ་དུ་གྱུར། མོས་སྨན་ཁང་གླེང་མ་ཐག་ཁོའི་ཞེ་ལོག་པའི་ཚོར་བ་དེ་
སྔར་ལས་ཇེ་དྲག་ཏུ་གྱུར།
ཁོ་ལྟ་བུ་དབང་ཡོད་རྒྱུ་ཡོད་ཀྱི་མི་སྣ་ཞིག་ལ་མཚོན་ན་སྐུ་དྲག་གི་
བུ་མོ་སུ་ཞིག་ཡིན་རུང་ཁོ་དང་གཉེན་སྒྲིག་ཐུབ་ན་དེ་ནི་བདེ་སྐྱིད་ཞིག་
ཏུ་བསམ་ངེས་ཡིན། ཁོ་ནི་བུད་མེད་དེ་ལྟ་བུ་ཞིག་གི་ཁྱོ་ག་བྱ་འདོད་དེ།
མོས་ཡང་སྨན་པ་བསྡུས་ར་བ་ཞིག་ལ་ངན་ལྐོག་བྱས། ཁོས་ཁྲོ་ཉམས་
ཀྱིས་མོ་ལ་ལྟ་ཞོར་སེམས་ལ་དེ་ལྟར་དྲན།
“ཁྱེད་ཀྱིས་གཏུག་ཡིག་འདིའི་སྟེང་དུ་མིང་ཡིག་ཕྲིས།” དེ་ལྟར་
བཤད་ཞོར་ཁུག་མ་ལས་ཡིག་སྐོགས་ཆེན་པོ་ཞིག་བླངས་ནས་དེའི་
མེནང་གི་གཏུག་ཡིག་བླངས་ཏེ་མདུན་ཅོག་སྟེང་དུ་བཞག མོས་མགོ་
རས་ཀྱི་སྣེ་མོས་མིག་ཆུ་ཕྱི་ཞོར་མདུན་ཅོག་འགྲམ་དུ་བསྡད། ཁོ་ལ་
གང་དུ་འབྲི་ཇི་ལྟར་འབྲི་ཞེས་དྲིས།
ཁོས་མོ་ལ་གང་ལ་འབྲི་བ་དང་ཇི་ལྟར་འབྲི་བ་བསྟན། མོ་མདུན་
ཅོག་འགྲམ་དུ་བསྡད་པ་དང་ལག་གཡོན་པས་ལག་གཡས་པའི་
ཕུ་ཐུང་ལྟེབ་ཙམ་བྱས། ཁོ་མོའི་རྒྱབ་ཏུ་ལངས་ནས་མགོ་བོ་སྒུར་ཏེ།
མདུན་ཅོག་སྟེང་མར་སྒུར་བའི་མོའི་ངུ་ཤུབ་ཡང་ཡང་རྒྱག་བཞིན་པའི་
སྒལ་བར་ཅེར་བ་དང་། ཁོའི་སེམས་སུ། བཟང་དང་ངན། ངན་ཁག་
བཀལ་བའི་སེམས་ཀྱིས་དཀའ་སྡུག་མྱངས་པའི་བུད་མེད་དེར་སྙིང་རྗེ་
སྐྱེས་བྱུང་། སེམས་ཀྱི་ཚོར་འདུ་ལ་འགྱུར་བ་སྣ་ཚོགས་ཤིག་བྱུང་རྗེས།
ཁོས་མོ་ལ་སྙིང་རྗེ་སྐྱེས་པས་མོ་གུ་ཡངས་སུ་གཏང་འདོད་ཡང་རིམ་
གྱིས་བྱུང་།
ཐོག་མར་བྱུང་བའི་སེམས་ཀྱི་བརྩེ་བ་དེ་དོན་དམ་གང་ཡིན་ཁོས་
ཀྱང་གསལ་བོ་མི་ཤེས་ཏེ། ཐོག་མར་མོ་ལ་སྙིང་རྗེ་སྐྱེས་པ་ཡིན་ནམ།
ཡང་ན་ཐོག་མ་ཁོ་རང་དྲན་པ་ཡིན། རང་གི་ཉེས་བསགས་ཡིན། རང་
ཉིད་ཀྱི་སྤྱོད་པ་མ་རབས་དེས་ཆེད་དུ་མོ་ལ་ཁག་འགེལ་བྱས། གང་
ལྟར་ཁོས་གློ་བུར་དུ་རང་ལ་ཉེས་པ་ཡོད་པར་འདོད་པ་དང་མཉམ་དུ་
མོ་ལ་སྙིང་རྗེ་སྐྱེས།
མོས་མིང་ཡིག་བྲིས་པ་དང་། སྨྱུག་ཆུ་འགོས་ཡོད་པའི་ལག་པ་
སྨད་གཡོགས་ངོས་སུ་ཕྱིས་རྗེས། ཡར་ལངས་ནས་ཁོ་ལ་ལྟ་ཙམ་བྱས།
ནེ་ཁི་ལོ་བྷོ་ཧྥི་ཡིས “མཇུག་འབྲས་ཅི་བྱུང་རུང་། ངོ་བོ་ཅི་འདྲ་
ཞིག་ཏུ་འགྱུར་རུང་། ངའི་ཆོད་སེམས་ལ་འགྱུར་བ་མེད།” ཅེས་བཤད།
ཁོས་མོ་ལ་གུ་ཡངས་བཏང་ཡོད་པ་དྲན་རྗེས། མོ་ལ་སྙིང་རྗེ་ཚད་མེད་
སྐྱེས། ཁོས་མོ་ལ་སེམས་གསོ་ཞིག་བྱེད་འདོད་དེ། “ངས་བཤད་བཞིན་
དུ་སྒྲུབས། ཁོ་ཚོས་གང་ཞིག་ལ་སྤྱུགས་རུང་ང་ཁྱེད་ཀྱི་རྗེས་འབྲངས་
ནས་འགྲོ་ཐག་ཆོད་ཡིན།”
“དེ་ལྟར་བྱེད་དོན་མེད།”མོས་དེ་འཕྲད་ཁོའི་ཚིག་མཚམས་བཅད་
བྱུང་ལ། གདོང་ལ་དགའ་བའི་འཛུམ་མདངས་རྒྱས།
“ཁྱེད་ཀྱིས་མནོ་བསམ་ཐོངས་དང་། ལམ་བར་དུ་མཁོ་ཆས་གང་
དག་མ་་་
“ཕལ་ཆེར་ཅི་ཡང་མི་མཁོ། ཁྱེད་ལ་བཀའ་དྲིན་ཆེ།”
བཙོན་ཁང་གི་འགན་འཛིན་པ་ཁོ་གཉིས་ཀྱི་མདུན་དུ་སླེབས་བྱུང་
ལ༑ ནེ་ཁི་ལོ་བྷོ་ཧྥི་ཡིས་ཁོས་ཁ་མ་གྲག་སྔོན་ལ་མཱ་སི་ལོ་ཝཱ་དང་གྱེས་
བརྡ་བཞག་ནས་བཙོན་ཁང་ལས་ཕྱིར་ཐོན། ཁོ་ལ་སྔར་བྱུང་མ་མྱོང་
བའི་སྤྲོ་སྣང་ཞིག་སྐྱེས་པ་དང་སེམས་ལྷོད་གཡེང་བག་ཕེབས་སུ་གྱུར་
ཡོད་པས། ཕར་བལྟས་ཚོད་ལ་མི་ཚང་མ་གཅེས་སུ་འོས་པ་ཞིག་ཏུ་
སྣང་འདུགམཱ་སི་ལོ་ཝཱ་ཡི་སྤྱོད་ལམ་ཅི་འདྲ་ཡིན་རུང་། མོ་ལ་བཅངས་
པའི་བརྩེ་བ་འགྱུར་མི་སྲིད། དེ་ལྟར་བསམ་བཞིན་ཁོ་ནི་དགའ་བས་
མྱོས་པ་དང་སེམས་དང་བསམ་པར་སྔ་ན་མེད་པའི་སྤྲོ་དགའི་སྣང་བ་
ཞིག་གིས་ཁེངས་བྱུང་། མོ་དང་སྨན་པ་བསྡུས་ར་བའི་བར་དུ་ལུས་
འབྲེལ་བྱུང་ན་ཡང་།དེ་ནི་མོའི་རང་དབང་ཡིན་ལ། ཁོ་མོ་ལ་དགའ་བ་
ནི་ཁོའི་ཆེད་དུ་མིན་པར་མོའི་ཆེད་དང་དཀོན་མཆོག་གི་ཆེད་དུ་ཡིན།
མཱ་སི་ལོ་ཝཱ་དང་སྨན་པ་བསྡུས་ར་བ་གཉིས་བར་ལས་འབྲེལ་
ཆགས་པ་ནེ་ཁི་ལོ་བྷོ་ཧྥི་ཧ་ཅང་ཡིད་ཆེས་ཡོད་མོད། དོན་དངོས་སུ་
དེའི་བྱུང་རིམ་ངོ་མ་ནི་འདི་ལྟ་སྟེ།
མཱ་སི་ལོ་ཝཱ་ཐེངས་ཤིག་བུད་མེད་སྨན་པ་བསྡུས་ར་པའི་མངག་
བཅོལ་ལྟར། སྨན་རྫས་ཁང་དུ་རྩྭ་སྨན་ཞིག་ལེན་དུ་མངགས་པ་
དང་། དེ་ནས་གདོང་ཧྲིལ་བོར་བད་ཐོར་བུད་ཡོད་པའི་སྨན་པ་བསྡུས་
ར་བ་ཨོ་སི་རྗེ་ནོའོ་ཧྥི་དང་འཕྲད། སྨན་པ་བསྡུས་ར་བ་ཨོ་སི་རྗེ་ནོའོ་
ཧྥི་ཡིས་ནམ་རྒྱུན་མོ་མཐོང་དུས་འདོད་པའི་སྤུ་ལོང་གཡོ་ཞིང་མོ་དང་
ལས་འབྲེལ་བྱེད་འདོད་ཤིན་ཏུ་ཆེ། མོ་ནི་དེ་ལས་ལྡོག་སྟེ། ཁོ་མཐོང་
དུས་ཞེན་ལོག་ཅིང་སྡང་སེམས་སྐྱེས་བཞིན་ཡོད། ཐེངས་འདིར་ཁོ་མཱ་
སི་ལོ་ཝཱ་ཡིས་སྐེ་ལ་འཁྱིལ་རྩིས་བྱེད་སྐབས་མཱ་སི་ལོ་ཝཱ་ཡིས་ཤེད་ཀྱིས་
ཕུད་རྒྱག་ཅིག་བྱས་པས། ཁོ་སྨན་སྒྲོམ་དང་རྡུང་ག་བརྒྱབ་པས། སྨན་
སྒྲོམ་སྟེང་གི་ཤེལ་དེམ་ཆུང་བ་གཉིས་སར་ལྟུང་བས་གས་ཆག་ཤོར་བའི་
སྒྲ་གྲག་པ་དེ་སྨན་པ་འབུམ་རམས་པས་ཐོས་པ་དང་། མཱ་སི་ལོ་ཝཱ་
ཡི་ངོ་གདོང་དམར་བོར་གྱུར་ནས་ཕྱིར་སྒོར་ཐོན་པའང་མཐོང་བྱུང་ལ།
དེ་འཕྲལ་ཁྲོ་ཉམས་ཀྱིས་བཤད་རྒྱུར། “ཝེ། ཨ་རོགས་བུ་མོ། ཁྱོད་
ཀྱིས་འདི་ནས་གཞན་དང་ངན་འབྲེལ་བྱེད་འདོད་ན་ངས་ཁྱེད་རང་
ཕྱིར་འགྲོ་རུ་འཇུག་རྒྱུ་ཡིན། དོན་དག་ག་རེ་བྱུང་སོང་།” ཁོས་ཁ་ཕྱིར་
འཁོར་ནས་མིག་ཤེལ་གྱི་གོང་ཐད་དུ་ཧ་ཅང་གཟབ་ནན་ངང་ངོ་གནག་
ནས་སྨན་པ་བསྡུས་ར་བ་ལ་ལྟ་ཞོར་དེ་ལྟར་བཤད།
སྨན་པ་བསྡུས་ར་བ་དེས་འཛུམ་བཅོས་མ་ཞིག་སྟོན་ཞོར་རང་ཉིད་
ལ་ནོར་འཁྲུལ་མེད་པ་གསལ་བཤད་བྱས། སྨན་པ་འབུམ་རམས་པས་
ཁོའི་སྐད་ཆ་བཤད་མ་ཚར་གོང་མགོ་བོ་དགྱེ་ནས་མིག་ཤེལ་བརྒྱུད
ནས་ཁོ་ལ་ལྟ་ཙམ་བྱས་རྗེས། ནད་ཁང་དུ་ལོག་སོང་། ཉིན་དེར་ཁོས་
བཙོན་ཁང་གི་འགན་འཛིན་པར་བག་ཆགས་ཞི་དུལ་གྱི་བུད་མེད་
ལས་རོགས་གཞན་ཞིག་གིས་མཱ་སི་ལོ་ཝཱ་ཡི་ཚབ་བྱེད་དགོས་པའི་རེ་
བ་བཏོན། མཱ་སི་ལོ་ཝཱ་དང་སྨན་པ་བསྡུས་ར་བའི་བར་བྱུང་བའི་དོན་
གྱི་བྱུང་རིམ་ངོ་མ་གོང་གསལ་ལྟར་ཡིན།
མཱ་སི་ལོ་ཝཱ་ཡིས་སྐྱེས་པར་ངན་འབྲེལ་བྱས་པའི་ཉེས་མིང་
བཏགས་ནས་སྨན་ཁང་ནས་ཕྱིར་བཙོན་ཁང་དུ་བསྐྱལ་བ་རེད། དེས་
མོ་དཀའ་སྡུག་ལ་སྦྱར་བ་དང་ཁ་སྐྱེངས་སུ་བཅུག མོ་སྐྱེས་པ་རྣམས་
དང་འབྲེལ་བ་འབྱུང་བར་སྔ་མོ་ནས་སུན་སྣང་སྐྱེས་ཡོད་དེ། ལྷག་པར་
དུ་ནེ་ཁི་ལོ་བྷོ་ཧྥི་དང་སླར་འཕྲད་རྗེས་དེ་འདྲའི་ཚོར་བ་ཇེ་སྐྱེན་དུ་གྱུར།
ངོ་གདོང་ཧྲིལ་བོར་བད་ཐོར་བུད་ཡོད་པའི་སྨན་པ་བསྡུས་ར་བ་ཨོ་སི་
རྗེ་ནོའོ་ཧྥི་འདུས་བའི་སྐྱེས་པ་ཐམས་ཅད་ལ་ཞེན་པ་ལོག་གིན་ཡོད།
མོའི་འདས་ཟིན་པའི་ལས་གནས་དང་ད་ལྟའི་གནས་བབས་ཀྱི་དབང་
གིས་མི་ཚང་མས་མོ་ལ་བརྙས་བཅོས་བྱེད་དབང་ཡོད་པར་འདོད་ཀྱིན་
ཡོད་ན་ཡང་། མོས་ཁོ་དང་ལེན་མ་བྱས་པས་དེ་ནི་མཚར་སྣང་ཞིག་ཏུ་
བསམ་བཞིན་ཡོད། ཡང་རྒྱུ་མཚན་དེའི་དབང་གིས་མོ་ལ་མ་ཉེས་ཁ་
གཡོགས་ཐེབས་པས་རང་གི་ལོ་རྒྱུས་ལ་ཕྱིར་འདང་རྒྱག་ཞོར་མིག་ཆུ
དབང་མེད་དུ་ཤོར་བ་རེད།
འདིའི་སྐབས་སུ། མོ་དང་ནེ་ཁི་ལོ་བྷོ་ཧྥི་གཉིས་ངོ་འཕྲད་སྐབས་
མོའི་ཉེས་མིང་གསར་བ་དེ་ཐོས་ཡོད་པ་ཚོད་དཔག་བྱེད་ཐུབ། རང་ལ་
སྒྲོ་འདོགས་བྱས་པ་གསལ་བཤད་བྱེད་རྩིས་བྱས་ཀྱང་། ཁོའི་ཡིད་ཆེས་
མི་ཐོབ་སྙམ་ནས་མ་བཤད་པར་མགྲིན་པ་འགགས་ནས་སྐད་ཆའང་
ཤོད་མི་ཐུབ་པར་གྱུར།
ཐེངས་གཉིས་པར་ཁོ་ལ་འཕྲད་སྐབས་མོས་བཤད་པ་ལྟར། མོས་
ཁོ་གུ་ཡངས་སུ་གཏན་ནས་གཏང་འདོད་མེད་ལ། ཞེ་གཏིང་ནས་ཞེ་
སྡང་ལང་བཞིན་ཡོད་པ་མོས་རང་ལ་རང་ནུས་ཡོད་རྒུས་ཡིད་ཆེས་
བྱེད་དུ་བཅུག དོན་དངོས་སུ་མོ་སྔ་མོ་ནས་ཁོ་ལ་དགའ་ཞིང་དུང་ཡོད།
ཁོས་སྐུལ་བའི་དོན་བྱ་ཐམས་ཅད་མོས་གང་ནུས་ཀྱིས་སྒྲུབ་བཞིན
ཡོད་ཅིང་། མོས་དུ་ཆང་སྤང་ཡོད་པ་དང་། སྔོན་ཆད་ལྟར་ཆགས་
ཉམས་སྟོན་པར་མི་བྱེད་ལ། སྨན་ཁང་དུ་སོང་ནས་ལས་ཀ་ཙག་ཙིག་
ལས། མོས་དེ་ལྟར་བྱེད་དོན་ཡང་ཁོའི་རེ་བ་སྐོང་ཆེན་ཡིན། ཁོས་
ཐེངས་རེར་མོ་དང་གཉེན་སྒྲིག་བྱ་འདོད་ཡོད་པའི་བསམ་ཚུལ་བརྗོད་
དུས་མོས་རྦད་ཆོད་ཀྱིས་དང་ལེན་མ་བྱས་པ་དང་། ཁོས་བློས་སུ་བཏང་
བའི་དོན་དངོས་དེ་དང་ལེན་མ་བྱས། དེ་ནི་མོས་ཐེངས་ཤིག་ལ་ཁེངས་
དྲེགས་ཆེན་པོས་ཁོ་ལ་སྐད་ཆ་དེ་དག་བཤད་པ་དང་འབྲེལ་བ་ཡོད་པ་
སྨོས་མེད་རེད་ལ། སྐད་ཆ་བསྐྱར་བཅོས་བྱ་འདོད་ཀྱང་གཏན་ནས་
མེད། དེ་ལས་ཀྱང་གལ་ཆེ་བ་ནི་མོ་དང་གཉེན་སྒྲིག་བྱས་ཚེ་ཁོ་ལ་གྱོང་
གུད་ཆེན་པོ་འབྱུང་རྒྱུ་ཡིན་པས་རེད།
ཁོས་མོ་དང་གཉེན་སྒྲིག་བྱ་འདོད་ཀྱི་དོན་དངོས་དེ་དང་ལེན་མི་
བྱེད་རྒྱུ་སེམས་ཐག་བཅད། ཁོས་བསམས་ན་མོ་ནི་སྔར་བཞིན་མོ་
ཡིན་ལ་བསམ་པའི་འཁྱེར་སོ་དང་སྤྱོད་ལམ་གང་ཅིའི་ཐད་དུ་འཕོ་
འགྱུར་བྱུང་མེད་པས་མོ་ལ་མཐོང་ཆུང་བྱེད་སྲིད། མོ་ལ་སྨྲ་མི་ཤེས་
པའི་སྐྱོ་བས་ཁེངས་པའི་ཚོར་བ་ཞིག་ཡོད་ལ། ཁོས་བསམས་ན་མོས་
སྨན་ཁང་དུ་ཁྲེལ་མེད་ཀྱི་སྤྱོད་ངན་གང་རུང་ཞིག་སྒྲུབ་ཡོད་འདོད།
བསམ་གཞིག་དེ་དག་ནི་མཇུག་མཐར་མོ་སྡུག་ལས་བྱེད་དགོས་པའི་
ཁྲིམས་ཐག་བཅད་པ་ལས་ཀྱང་སྐྱོ་བ་སྐྱེས།
གསུམ།
མཱ་སི་ལོ་ཝཱ་ཕལ་ཆེར་བཙོན་པ་སྐོར་ཐེངས་དང་པོ་དང་མཉམ་
དུ་ཕ་མཐར་སྐྲོད་ངེས་ཡིན་སྙམ་སྟེ། ནེ་ཁི་ལོ་བྷོ་ཧྥི་ཡིས་མོ་ལམ་ལ་མ་
ཆས་སྔོན་གྱི་གྲ་སྒྲིག་བཟང་བོ་བྱས། དོན་དག་སྒྲུབ་རྒྱུ་མང་བས་དུས་
ཚོད་ཅི་འདྲ་མང་བོ་སྤྱད་ཀྱང་དེ་དག་སྒྲུབ་ཚར་བ་ཞིག་མ་རེད། སྔོན་
ཆད་ཀྱི་ཁོ་དང་ད་ལྟའི་ཁོ་ཡེ་ནས་མི་མཚུངས། སྔོན་ཆད་ཁོས་དོན་
དག་གང་ཞིག་སྒྲུབ་དགོས་ཀྱང་ཁོ་རང་ཉིད་ཁོ་ནའི་ཆེད་དུ་ཡིན། འཚོ་
བའི་ཁྲོད་ཀྱི་དོན་བྱ་དེ་དག་ཡོད་ཚད་ནེ་ཁི་ལོ་བྷོ་ཧྥི་རང་ཁོ་ནའི་ཆེད་
དུ་ཡིན་ལ་དོན་དག་དེའི་རིགས་ནི་གཞི་ནས་སྒྲུབ་འདོད་མེད་ཅིང་
སུན་སྣང་གིས་ཁྱབ་ཡོད། ད་ལྟ་ཁོས་གཞན་གྱི་ཆེད་དུ་དོན་དག་སྒྲུབ་
པ་ལས་ཁོའི་ཆེད་དུ་མིན་མོད། དོན་དག་དེ་དག་ལ་དོན་སྙིང་ལྡན་ཞིང་
མི་སེམས་འགུག་སྤྱད་ཅིག་ཀྱང་རེད་ལ། དོན་དག་ཀྱང་མང་བོ་ཡོད།
དེ་ཙམ་མ་ཟད། སྔོན་ཆད་མི་གཞན་གྱིས་ཁོའི་ཆེད་དུ་དོན་དག་སྒྲུབ་
དུས་ཁོ་ནི་ནམ་ཡང་སུན་སྣང་སྐྱེས་པ་ཞིག་ཡིན། ད་ལྟ་ཁོས་གཞན་
གྱིས་ཆེད་དུ་དོན་དག་བསྒྲུབས་ཀྱང་ཁོའི་སེམས་ཁམས་སྤྲོ་སྣང་གིས་
ཁེངས་འདུག ནེ་ཁི་ལོ་བྷོ་ཧྥི་ཡིས་བསྒྲུབ་དགོས་པའི་དོན་དག་རྣམས་
ཁག་གསུམ་དུ་བགོས་ཡོད་དེ། ཁོའི་མཁྲེགས་བཟུང་གི་སྤྱོད་པས་
བསྒྲུབ་བྱའི་དོན་དག་རྣམས་རིགས་གསུམ་དུ་དགར་བར་མ་ཟད། དེ་
དང་འབྲེལ་ཡོད་ཀྱི་ཡིག་ཆ་བསྒྲིགས་ཏེ་སོ་སོ་ཡིག་ཆའི་སྒྲོམ་དུ་བཅུག་
ཡོད། དོན་དག་དང་པོ་ནི་མཱ་སི་ལོ་ཝཱ་ལ་རོགས་རམ་བྱེད་རྒྱུ་དེ་རེད།
དེ་གཙོ་བོར་གཏུག་ཡིག་གི་ཆེད་དུ་འབད་འབུངས་ཆེར་བསྐྱེད་བྱེད་རྒྱུ་
དང་། སེའི་བྷི་རེ་ཡཱ་རུ་འགྲོ་གྲབས་བྱེད་རྒྱུ་དེ་ཡིན།
དོན་དག་གཉིས་པ་ནི་ས་ཞིང་གི་གནད་དོན་ཐག་གཅོད་བྱེད་རྒྱུ་
དེ་རེད། ཕཱ་ནོ་ཝོ་ས་ཁུལ་དུ་ཡོད་པའི་ས་ཞིང་དག་ཞིང་བར་སྤྲད་དེ།
ཁོ་ཚོའི་ལག་ནས་གླ་རིན་བླངས་ནས་ཞིང་བའི་སྤྱི་ཕན་མ་དངུལ་བྱེད་
དགོས། ཁྲིམས་ལུགས་ཐད་དུ་ཁས་ལེན་བྱེད་ཆེད་དེར་གན་རྒྱ་དང་
ཁ་ཆེམས་ལག་བསྟར་བྱེད་དགོས་ལ། དེའི་སྟེང་མིང་ཡིག་ཀྱང་འབྲི་
དགོས། ཁོའོ་སི་མེན་སི་ཀེ་ནས་ཁོས་སྔོན་ལ་བཀོད་སྒྲིག་བྱས་པ་ལྟར་
ཡིན་རུང་གཙོ་བོ་ཁོའི་ས་ཞིང་གི་གླ་རིན་ལོན་རྒྱུ་དེ་རེད། ས་ཞིང་གླ་
བའི་དུས་ཚོད་ཀྱང་གཏན་འཁེལ་བྱེད་དགོས་ལ། ས་ཞིང་གི་གླ་རིན་
ཁྲོད་འཚོ་བའི་འགྲོ་གྲོན་ཐད་སྒོར་ག་ཚོད་འཇོག་པ་དང་། ཅི་ཙམ་
གྱིས་ཞིང་བ་རྣམས་ལ་ཕན་བདེ་སྐྲུན་རྒྱུ་གཏན་འཁེལ་བྱེད་དགོས།
སེའི་བྷི་རེ་ཡཱ་རུ་སོང་ན་དེར་སྒོར་མོ་ཅི་ཙམ་མཁོ་བ་ཁོས་ད་སྔ་ཚོད་
དཔག་བྱེད་མི་ཐུབ་པས། ཡོང་སྒོ་དེ་དག་ཚང་མ་འཕྲོ་བརླག་ཏུ་མ་
བཏང་བར་ཕྱེད་ཀ་ཇེ་ཉུང་དུ་བཏང་བ་ཙམ་ཡིན།
དོན་དག་རིགས་གསུམ་པ་ནི་བཙོན་པ་རྣམས་ལ་རོགས་རམ་བྱ་
རྒྱུ་དེ་རེད།
མཱ་སི་ལོ་ཝཱ་འདུས་བའི་བཙོན་པ་དེ་དག་ཚོད་དཔག་བྱས་ན་ཟླ་
བདུན་པའི་ཚེས་ལྔ་ཡན་ལམ་ལ་ཆས་རྩིས་རེད། ནེ་ཁི་ལོ་བྷོ་ཧྥི་ཉིན་
དེར་མོ་དང་ལྷན་དུ་འགྲོ་གྲབས་བྱས། ལམ་དུ་མ་ཆས་པའི་སྔོན་གྱི་ཉི་
มམར། ནེ་ཁི་ལོ་ཀྟོ་ཧྥི་ཡི་གཅེན་མོ་ནཱ་ཐཱ་ལེའེ་དང་གཅེན་མོའི་བཟའ་ཟླ་
རོའུ་གྷོ་ཤེན་སི་ཀཱ་མཉམ་དུ་ཁོ་ལ་ཐུག་འཕྲད་བྱེད་དུ་འབྱོར།
ནཱ་ཐཱ་ལེའེ་ཡིས་ནུ་བོའི་དོན་དག་གཉིས་ལ་སེམས་ཁྲལ་བྱེད་ཀྱིན་
འདུག གཅིག་ནི་ཁོ་ཁཱ་ཋོ་ཤཱ་དང་གཉེན་སྒྲིག་རྒྱུ་དེ་རེད། གནས་ཚུལ་
དེ་མོ་སྡོད་སའི་གྲོང་ཁྱེར་དུ་གོ་ཐོས་བྱུང་བ་དང་། གནས་ཚུལ་དེ་
གནས་དེའི་མི་རྣམས་ཀྱིས་ཕན་ཚུན་ལ་གསར་འགྱུར་གལ་ཆེན་ཞིག་
བྱུང་བ་ལྟར་གཏམ་གླེང་འདྲ་མིན་སྣ་ཚོགས་བྱེད་ཀྱིན་ཡོད། དོན་དག་
གཞན་ཞིག་ནི། ས་ཞིང་ཞིང་བ་རྣམས་ལ་སྤྲོད་རྒྱུ་དེ་རེད་འདུག དེ་
ནི་མི་ཀུན་གྱིས་ཤེས་ཡོད་པ་ཞིག་ཡིན་པར་མ་ཟད། མི་མང་བོ་ཞིག་
གིས་དེ་ནི་ཆབ་སྲིད་ཀྱི་བྱ་སྤྱོད་ཅིག་ཏུ་བསམ་བཞིན་ཡོད། ཁོ་དང་ཁཱ་
ཥོ་ཤཱ་གཉིས་གཉེན་སྒྲིག་འདོད་པའི་ཐད་ནཱ་ཐཱ་ལེའེ་ཕྱོགས་གཅིག་ན་
ཅུང་དགའ་ཡོད་པ་དང་། སེམས་ཐག་ཆོད་པའི་སྤྱོད་ལམ་དེར་མོས་
ཡི་རང་བྱེད་ཀྱིན་ཡོད། མོ་གནས་ལ་མ་སོང་གི་མིང་སྲིང་གཉིས་ཀྱི་ངོ་
བོ་འཁྲུལ་མེད་དེ་མཐོང་བས་ཡིན། འོན་ཀྱང་ནུ་བོ་བུད་མེད་ཐ་ཤལ་
དེ་འདྲ་ཞིག་དང་གཉེན་སྒྲིག་བྱས་ན་གྲང་རེག་མེད་ཀྱང་འདར་སིག་
རྒྱག་པ་ལྟ་བུའི་སྣང་བ་ཞིག་སྐྱེས་བྱུང༌། དེའི་རྗེས་ནས་མོ་གཉེན་དོན་
དེར་ཡིད་འཐད་གཏད་ནས་མ་བྱུང་བས་མོས་ནུ་བོའི་བློ་ཁ་བསྒྱུར་རྒྱུ་
སེམས་ཐག་བཅད་དེ་ཁ་ཏ་སློབ་གསོ་བཏང་ན་འདོད། དེ་ལས་སླ་མོ་
ཞིག་མིན་པ་གཞི་ནས་ཤེས་ནའང་མོས་དེ་ལྟར་བྱེད་རྒྱུ་སེམས་ཐག་
བཅད།
དོན་དག་གཉིས་པ་ལྟར་ན། ཁོས་ས་ཞིང་ཞིང་བར་སྤྲོད་པ་དེ་
རེད། དོན་དེར་མོས་ཁ་ཡ་བྱེད་མི་བསམས་ཏེ། འོན་ཀྱང་མོའི་ཁྱོ་ག་
དོན་དེའི་ཆེད་དུ་ཁོང་ཁྲོ་ཆེན་པོ་ལངས་ཡོད་པས། མོས་ནུ་བོར་ས་
ཞིང་སྤྲོད་པར་བཀག་འགོག་བྱེད་དགོས་ཚུལ་སྐུལ། རོའུ་བྷོ་ཤེན་སི་ཀཱ་
ཡིས་བཤད་པ་ལྟར་ན། དེ་ནི་བབ་ཅོལ་ཧོད་རྒྱུག་བྱས་པ་རེད་ལ། རང་
ཉིད་རང་ལ་དགའ་རུ་བཅུག་པ་ཙམ་ལས། དེར་དོན་སྙིང་ཅི་ཡང་མེད།
གཞན་གྱིས་བལྟས་ན་དེ་ནི་སྔར་མེད་གསར་གཏོད་དང་མཁས་ཉམས་
བསྟན་ནས་མི་རྣམས་ལ་དགའ་རུ་བཅུག་པ་ཙམ་དུ་རེད་ཟེར།
“ས་ཞིང་ཞིང་བར་སྤྲོད་པ་དང་དེའི་གླ་རིན་ཡང་ཞིང་བར་བཀོད་
སྤྱོད་བྱེད་དུ་འཇུག་པའི་བྱ་སྤྱོད་དེའི་ཡང་སྙིང་ཅི་ཡིན་ནམ།” ཁོས་དེ་
ལྟར་བཤད། “ཁོས་དངོས་གནས་དེ་ལྟར་བྱེད་བསམས་ན། ཞིང་བའི་
དངུལ་ཁང་བརྒྱུད་ནས་ས་ཞིང་གཞན་ལ་བཙོང་ཆོག་པ་རེད། དེ་ལྟར་
བྱས་ན་མ་མཐའ་ཡང་ལུགས་མཐུན་ཞིག་རེད། གང་ལྟར་བྱ་སྤྱོད་དེ་
ལས་ཁོའི་ཀླད་པ་འཁྲུག་ས་ཡོད་པ་མཚོན་ཐུབ།” རོའུ་གྷོ་ཤེན་སི་ཀཱ་
ཡིས་དེ་ལྟར་བཤད་པ་དང་། སེམས་སུ་ནེ་ཁི་ལོ་བྷོ་ཧྥི་ལ་ལྟ་སྐྱོང་མི་སྣ་
ཞིག་དགོས་པ་བསམ་བློ་གཏོང་བཞིན་ཡོད། ཁོས་རང་གི་ཆུང་མས་
ནུ་བོའི་ཧ་མི་གོ་བའི་བསམ་བློ་གཏོང་སྟངས་ཐད་དུ་ངེས་པར་དུ་ཁ་
བརྡ་ཞིབ་མོ་བྱེད་དགོས་པའི་རེ་བ་བཏོན།
ནེ་ཁི་ལོ་བྷོ་ཧྥི་ཕྱིར་ཁྱིམ་དུ་ལོག་པ་ན། མདུན་ཅོག་ཏུ་གཅེན་མོས་
བྲིས་པའི་ཡི་གེ་བཞག་པ་མཐོང་འཕྲལ་མོ་འཚོལ་དུ་ཕྱིན། སྐབས་དེར་
མུན་གཞི་ནས་རུབ་འདུག རོའུ་གྷོ་ཤེན་སི་ཀཱ་ཁང་མིག་གཞན་ཞིག་
ཏུ་བསྡད་ཡོད་ཅིང་། ནཱ་ཐཱ་ལེའེ་གཅིག་པུས་རང་གི་མིང་བོ་སྣེ་ལེན་
བྱས། མོས་དར་གོས་ནག་པོའི་གོས་ཤམ་ཞིག་གྱོན་ཡོད་པ་དང་། བྲང་
ཁར་མདུད་པའི་མེ་ཏོག་ཅིག་བཏགས་འདུག ནག་ཅིང་སོབ་སོབ་
ཀྱི་སྐྲ་ལོ་དུས་དང་མཐུན་པའི་ངང་མར་དཔྱངས་འདུག མོས་བསམ་
བཞིན་དུ་གཞོན་ནུ་མའི་ཆ་ལུགས་སྤྲས་པ་དེ་ནི་ན་ཚོད་རན་པའི་
ཁྱོ་གའི་བློ་འགུག་ཆེད་རེད། རང་གི་མིང་བོ་མཐོང་མ་ཐག་དེ་འཕྲལ་
འབོལ་ཁྲི་ལས་ཡར་ལངས་ནས་མྱུར་དུ་ཁོའི་མདུན་དུ་སླེབས་པ་དང་།
མོ་ཡར་ལངས་པ་དང་མཉམ་དུ་གོས་ཤམ་གྱི་སྒབ་གཤམ་མར་དཔྱངས་
པའི་སྒྲ་ཞིག་ཀྱང་གྲག་བྱུང་། མིང་སྲིང་གཉིས་ཀྱིས་སྐེ་འཇུ་བྱས་པ་
དང་། འཛུམ་དམུལ་དམུལ་ངང་ཕན་ཚུན་ལ་མིག་ཅེར་རེ་བལྟས།
ཕན་ཚུན་ལ་ལྟ་བའི་མིག་ཤེས་ཀྱི་རྣམ་པ་དེ་ནི་སྐད་ཆའི་མཚོན་དཀའ་
བ་ཞིག་རེད་ལ། མིང་སྲིང་བར་དུ་བཅངས་པའི་བརྩེ་སེམས་དྭངས་
མ་དེ་མངོན་པར་མཚོན་འདུག ཁོ་གཉིས་ཀྱིས་གླེང་མོལ་བྱེད་མགོ་
བརྩམས། འོན་ཀྱང་གླེང་མོལ་བྱེད་པའི་སྐད་ཆའི་ཚིག་འབྲི་རེ་རེ་ནི
དེ་འདྲའི་དྲང་གཏམ་ཞིག་མ་རེད།
ནཱ་ཐཱ་ལེའེ་ཡིས “འུན། དྷི་མེ་ཏེའེ་ངས་ཚང་མ་ཤེས་ཡོད།”ཅེས་ཁོ་
ལ་བལྟས་ཙམ་བྱས་རྗེས། བློ་ཐག་ཆོད་པོས་དེ་ལྟར་བཤད།
“ཡིན་ནམ། ཁྱོད་ཀྱིས་ཤེས་ཡོད་པ་ང་རང་དགའ་ཡོད།”
མོས “ཡིན་ཡང་། མོ་འཚོ་སྟངས་དེ་འདྲ་ཞིག་བརྒྱུད་མྱོང་བས།
མོས་སྐྱོན་སྤངས་ནས་འཚོ་བའི་རྣམ་པ་གསར་བ་ཞིག་ཏུ་བསྒྱུར་བར་
རེ་བ་ཡོད་དམ།” ཞེས་དྲིས།
ཁོས་ལུས་པོ་ཇེ་དྲང་དུ་བཏང་ནས་འདུག་སྟེགས་ཆུང་བ་ཞིག་ཏུ་
བསྡད་འདུག་པ་དང་། བློ་སེམས་རྩེ་གཅིག་གིས་མོའི་སྐད་ཆར་ཉན་པ་
དང་དྲི་བ་དག་ལ་ནན་ཏན་གྱིས་ལན་བཏབ། ཉེ་ལམ་ཁོ་དང་མཱ་སི་ལོ་
ཝཱ་གཉིས་ངོ་ཐུག་དུས་མོའི་སེམས་ཁམས་དྭངས་ལ་སྐྱིད་སྣང་ལྡན་པ་
ཞིག་ཡིན་པས། མི་སུ་ཞིག་མཐོང་ཡང་དགའ་སྤྲོ་སྐྱེས་ནས་འདུག
“མོ་ལ་འགྱུར་ལྡོག་གསར་བ་མ་བྱུང་ཡང་སྐྱོན་མེད་དེ། གཙོ་བོ་
ང་རང་ཉིད་ཀྱིས་སྐྱོན་སྤངས་གསར་བསྒྱུར་བྱེད་དགོས།” ཁོས་དེ་ལྟར་
ལན་བཏབ།
ནཱ་ཐཱ་ལེའེ་ཡིས་དབུགས་རིང་ཞིག་འཐེན།
“གཉེན་སྒྲིག་པ་ལས་ད་དུང་ཐབས་བཀོད་གཞན་པ་ཞིག་ཡོད།”
“ཡིན་ཡང་ངས་བསམས་ན་དེ་ནི་ཆེས་བཟང་བའི་ཐབས་བཀོད་
ཅིག་རེད། ཡང་གཅིག་བཤད་ན། ཐབས་བཀོད་འདིས་ང་འཇིག་རྟེན་
གཞན་ཞིག་ཏུ་ཁྲིད་ནས་གནས་དེ་ནས་ང་མི་འཇོན་ཐང་ཅན་ཞིག་ཏུ་
བསྒྱུར་ཐུབ་པ་ངས་ཚོད་དཔག་བྱེད་ཐུབ།"
ནཱ་ཐཱ་ལེའེ་ཡིས “དེ་ལྟར་ཡིན་ཚེ། ཁྱོད་ཀྱིས་བདེ་སྐྱིད་ཀྱི་འཚོ་བ་
ཞིག་རོལ་མི་ཐུབ་སྙམ།” ཞེས་བཤད།
“ང་གཅིག་པུ་སྐྱིད་ན་བདེ་སྐྱིད་མིན།”
“དེ་ལོས་ཡིན། མོ་ལ་སེམས་ཤིག་ཡོད་ན། མ་འོངས་པའི་བདེ་
སྐྱིད་ཅིག་ཡོད་མི་སྲིད་ལ། བདེ་སྐྱིད་ལ་རེ་སྨོན་ཡང་བྱེད་མི་སྲིད།”
“མོས་གཞི་ནས་བདེ་སྐྱིད་ཅིག་ཐོབ་པར་མི་བསམ།”
“ངས་ཤེས་ཡོད། འོན་ཀྱང་འཚོ་བ་་་་་”
“བདེན་པ་རེད། འཚོ་བ་ཅི་འདྲ་ཡིན་ནམ།”
“འཚོ་བར་མཁོ་བ་ནི་བྱ་དངོས་གཞན་དག་རེད།"
ནེ་ཁི་ལོ་བྷོ་ཧྥི་ཡིས “འཚོ་བར་བྱ་དངོས་གཞན་དག་ཡོད་མི་
སྲིད་དེ། ང་ཚོས་སྒྲུབ་དགོས་པ་ཐམས་ཅད་སྒྲུབ་དགོས་པ་ཙམ་རེད།”
ཅེས་བཤད་པ་དང་། མོ་ནི་སྔར་བཞིན་མཛེས་ཤིང་ཡིད་གར་འོང་བ་
ཞིག་རེད་མོད། འོན་ཀྱང་མིག་དང་ཁའི་ཟུར་དུ་གཉེར་མ་ཆགས་ཡོད་
པའི་གདོང་ལ་ཅེར་ནས་བསྡད།
མོས “ངས་དེར་གོ་བ་མི་ལོན།” ཞེས་བཤད་རྗེས་ཡང་བསྐྱར་
དབུགས་རིང་ཞིག་འཐེན།
“བདག་གི་སྙིང་ཉེ་བའི་གཅེན་མོ་ལགས། མོ་འདི་ལྟར་འགྱུར་
དགོས་དོན་ཅི་ཡིན་ནམ།”
ནེ་ཁི་ལོ་བྷོ་ཧྥི་ཡིས་གཅེན་མོ་ནཱ་ཐཱ་ལེའེ་གནས་ལ་འགྲོ་སྐབས་ཀྱི་
རྣམ་པ་དེ་ཡིད་ལ་འཁོར་བ་དང་། བྱིས་དུས་ཀྱི་སྣང་བརྙན་མང་བོ་
ཞིག་ཡིད་ལ་དྲན་པས་ཁོས་རང་གི་གཅེན་མོར་སྙིང་ཉེ་ཞིང་བརྩེ་བ་ཇེ་
དུང་དུ་གྱུར།
སྐབས་དེར། རོའུ་གྷོ་ཤེན་སི་ཀཱ་ནམ་རྒྱུན་དང་འདྲ་བར་མགོ་བོ་
མཐོན་པོར་དགྱེ་དགྱེ་དང་ལུས་པོ་དྲང་མོར་བྱས་ཏེ། རྐང་འཇབ་ལག་
འཇབ་ཀྱིས་སླེབས་བྱུང་ལ། གདོང་ལ་འཛུམ་མདངས་རྒྱས་ཤིང་། མིག་
ཤེལ་དང་སྐྲ་མེད་མགོ་བོ་སྤྱི་ཐེར་ཡིན་པ་དེ་དང་། སྨ་ར་ནག་པོ་བཅས་
ལ་འོད་ཆེམ་ཆེམ་འཚེར་བཞིན་ཕེབས་འབྱོར་གནང་བྱུང་།
ཁོས “ཁྱེད་བདེ་མོ་ཡིན་ནམ།” ཞེས་སྤམ་རྫུ་སྟོན་ཞོར་དེ་ལྟར་
བཤད།
ཁོ་གཉིས་ཀྱིས་ལག་འཇུ་བྱས། རོའུ་གྷོ་ཤེན་སི་ཀཱ་གོར་ཁྲིའུ་ཞིག་
ཏུ་བསྡད།
“ངས་ཁྱེད་གཉིས་ཀྱིས་གླེང་མོལ་བྱེད་པར་བར་ཆད་བཟོ་སྲིད་དམ།”
“བར་ཆད་བཟོ་ག་ལ་སྲིད། ངས་སྐད་ཆ་བཤད་པ་དང་། དོན་དག་
སྒྲུབ་རུང་མི་གཞན་པར་སྦ་གསང་བྱེད་མི་འདོད།”
ཁོའི་ངོ་གདོང་དེ་དང་། སྤུ་སོབ་སོབ་ཀྱིས་ཁེངས་པའི་ལག་ངར།
ད་དུང་རང་སྣང་མཐོ་བའི་སྐད་ཆ་འཆད་ལུགས་བཅས་མཐོང་མ་ཐག་
ནེ་ཁི་ལོ་བྷོ་ཧྥི་ཡིས་རོའུ་གྷོ་ཤེན་སི་ཀཱ་ལ་བརྩི་འཇོག་བྱེད་འདོད་ཡེ་
ནས་མ་བྱུང་།
ནཱ་ཐཱ་ལེའེ་ཡིས “རེད་ཡ། ངེད་གཉིས་ཀྱིས་ཁོའི་འཆར་གཞིའི་
སྐོར་གླེང་མོལ་ཙམ་བྱས་པ་ཡིན།"” ཞེས་བཤད། མོས་“ཁྱོད་ལ་ཕོར་བ་
གང་ལྡུག་དགོས་སམ།”ཞེས་ཇ་དེམ་བཟུང་ནས་ཇ་ཕོར་ནང་དུ་ཇ་སྣོན་
ཞོར་དེ་ལྟར་བཤད།
“རེད་རེད། དེས་ན་འཆར་གཞི་ངོ་མ་དེ་ཅི་ཞིག་ཡིན།”
ནེ་ཁི་ལོ་བྷོ་ཧྥི་ཡིས “ང་བཙོན་པ་སྐོར་ཞིག་དང་མཉམ་དུ་སེའི་བྷི་
རེ་ཡཱ་རུ་འགྲོ་རྩིས་ཡོད། དེའི་ནང་གི་བུད་མེད་བཙོན་པ་ཞིག་ལ་ངས་
དངོས་གནས་ཁྲེལ་མེད་བཟོས་སོང་སྙམ།” ཞེས་བཤད།
“གོ་ཐོས་ལྟར་ན་ཁྱེད་རང་མོ་དང་མཉམ་དུ་འགྲོ་བ་ལས་ད་དུང་
འཆར་གཞི་གཞན་ཡོད་ཟེར།”
“བདེན་པ་ཡིན། མོ་ཡིད་འཐད་བྱུང་ཚེ། ངས་མོ་དང་གཉེན་སྒྲིག་
རྩིས་ཡོད།”
“ཡང་སྙིང་དེ་འདྲ་ཡིན་ནམ། ཁྱེད་ལ་སུན་པོ་བཟོས་མེད་ཚེ། ང་
ལ་ཁྱེད་ཀྱི་ཀུན་སློང་ངོ་མ་དེ་གསུང་རོགས།”
ནེ་ཁི་ལོ་བྷོ་ཧྥི་ཡིས “ངའི་དོན་དམ་བུད་མེད་དེར་དམིགས་པ་
ཡིན། མོ་ངན་རུལ་དུ་གྱུར་པའི་རྐྱེན་གཙོ་བོ” ཞེས་འོས་འཚམ་གྱི་
སྐད་ཆ་ཅི་ཞིག་བཤད་དགོས་མ་ཤེས་པར། རང་དབང་མེད་པར་རང་
ལ་ཁོང་ཁྲོ་ལངས། “ཉེས་པ་ངས་བསགས་ཀྱང་། ཁྲིམས་ཆད་མོས་
ཁུར་དགོས་པ་དེའི་མཇུག་འབྲས་ནི་ངའི་ཀུན་སློང་རྣལ་མ་ཡིན།”
“མོ་ལ་ཁྲིམས་ཆད་ཕོག་དགོས་ཚེ། ཉེས་མེད་ཅིག་ག་ལ་ཡིན།"
“མོ་ཉེས་ཅན་ཞིག་གཏན་ནས་མིན”ནེ་ཁི་ལོ་བྷོ་ཧྥི་ནི་ཡིད་ཉམས་
དམས་སུ་གྱུར་ཏེ་དོན་གྱི་བྱུང་རིམ་དག་མགོ་ནས་མཇུག་བར་ཐེངས་
ཤིག་བཤད།
“དངོས་གནས་རེད། དེ་ནི་འདྲི་གཅོད་པས་གོ་འཛོལ་བྱུང་བས་
རེད། འདྲི་རོགས་པས་ལན་གསལ་བོ་གདབ་མ་ཐུབ་པ་རེད། འོན་
ཀྱང་།དོན་དག་འདིའི་རིགས་ཁྲིམས་བཤེར་ལས་ཁུངས་སུ་གོང་གཏུག་
བྱས་ཆོག་པ་མ་ཡིན་ནམ།”
“ཁྲིམས་བཤེར་ལས་ཁུངས་ཀྱིས་གོང་གཏུག་བྱས་པ་སྔར་ལྟར་
སོར་བཞག་བྱས་ཟིན།”
རོའུ་གྷོ་ཤེན་སི་ཀཱས “འུན། དེ་འདྲ་ཡིན་ཚེ། གོང་གཏུག་བྱེད་
དགོས་པའི་དམིགས་ཡུལ་ཁ་གསལ་དོན་གནས་མ་བྱུང་བས་རེད།”
ཅེས་བཤད། བདེན་དོན་ཡིན་པར་འདོད་པའི་ཁྲིམས་ཁང་གིས་ངག་
ཐོག་ནས་བཤད་པའི་མཇུག་འབྲས་ནི་གཞན་གྱིས་ཟེར་སྒྲོས་སུ་འབྲང་
བ་ཙམ་ཡིན། “ཁྲིམས་བཤེར་ཁང་གིས་གྱོད་གཞིའི་བདེན་རྫུན་ལ་
བརྡར་ཤ་གཅོད་མི་སྲིད་ལ། ཁྲིམས་ཁང་གི་ཁྲིམས་བཅད་ལ་དངོས་
གནས་ནོར་འཆུག་ཡོད་ཚེ། རྒྱལ་བོར་སྙན་སེང་ཞུ་དགོས།”
“སྙན་སེང་ཞུས་ཟིན་མོད། དེ་ལ་གྲུབ་འབྲས་བཟང་བ་ལོན་པའི་
རེ་བ་ཧ་ཅང་ཉག་ཕྲ། ཁོ་ཚོས་ཁྲིམས་འཛིན་སྡེ་ཁག་ལ་འདྲི་གཅོད་
བྱེད་ངེས་ཡིན། ཁྲིམས་འཛིན་སྡེ་ཁག་གིས་ཁྲིམས་བཤེར་ལས་ཁུངས་
ལ་རྩད་གཅོད་བྱེད་ངེས་ཡིན། ཁྲིམས་བཤེར་ལས་ཁུངས་ཀྱིས་ཡང་
བསྐྱར་ཁྲུན་བཅད་བསྐྱར་ཟློས་བྱེད་སྲིད། དེ་ལྟར་ཡིན་ན། ཉེས་མེད་ཀྱི་
མི་ལ་གང་ལྟར་ཡང་ཉེས་ཁྲིམས་ཕོག་པ་མ་ཡིན་ནམ།”
རོའུ་གྷོ་ཤེན་སི་ཀཱ་ཡིས “གཅིག ཁྲིམས་འཛིན་སྡེ་ཁག་གིས་
ཁྲིམས་བཤེར་ལས་ཁུངས་ལ་རྩད་གཅོད་བྱེད་མི་སྲིད།” ཅེས་ཁེངས་
སྐྱུང་གུས་ཞབས་ངང་གད་མོ་དགོད་ཞོར་དེ་ལྟར་བཤད། རོའུ་གྷོ་ཤེན་
སི་ཀཱ་ཡིས་མུ་མཐུད་དུ་“ཁྲིམས་འཛིན་སྡེ་ཁག་གིས་ཐད་ཀར་ཁྲིམས་
ཁང་ནས་གྱོད་ཚགས་ཕྱིར་བླངས་ནས་རྟོག་དཔྱོད་བྱེད་པ་དང་། གལ་
སྲིད་ནོར་བ་བྱུང་ཡོད་ཚེ་ཡོ་བསྲང་བྱེད་ངེས་ཡིན། གཉིས། གང་འདོད་
དུ་མི་ཞིག་ལ་མ་ཉེས་ཁ་གཡོག་བྱེད་མི་སྲིད་དེ། གལ་ཏེ་བྱས་ཡོད་
པའི་དབང་དུ་བཏང་ཡང་། ཧ་ཅང་ཉུང་ཤས་ཡིན། ཉེས་ཁྲིམས་བཅད་
ཡོད་པ་ཐམས་ཅད་ལས་ཕལ་ཆེ་བ་ཉེས་བ་བསགས་ཡོད་མཁན་ཡིན”
ཞེས་འཚབ་འཚུབ་མེད་པ་དང་དགའ་མགུ་ཡིད་ཚིམ་གྱིས་དེ་ལྟར་
བཤད།
“ཡིན་ན་ཡང་། དོན་དངོས་དེ་འདྲ་ཞིག་ཡིན་དགོས་མོད། ཁྲིམས་
ཁང་གིས་ཁྲིམས་ཐག་བཅད་པའི་མི་ཕལ་ཆེ་བ་ཉེས་མེད་སྐྱེ་བོ་རེད།
དེའི་དབང་གིས་དེ་དག་དང་ཕན་ཚུན་རྒྱབ་འགལ་དུ་གྱུར་འདུག”
“སྐད་ཆ་དེའི་ནང་དོན་ཅི་ཡིན།”
“ངས་བཤད་པའི་ཉེས་མེད་ཅེས་པ་ནི་ཉེས་པ་ཅི་ཡང་བསགས་
མེད་པ་ལ་ཟེར་བ་ཡིན། དཔེར་ན། མི་བསད་ཉེས་འབྲང་བྱས་པའི་བུད་
མེད་དེས་རྩ་བ་ནས་ནག་ཉེས་བཟོས་མེད། ད་དུང་ཉེ་ལམ་ངས་ངོ་ཤེས་
པའི་ཞིང་བ་ཞིག་ལ་མི་བསད་ནག་ཉེས་སྐྱོན་འགེལ་བྱས་པ་རེད། དོན་
དམ་ཁོས་མི་བསད་མེད་པ་དང་ཉེས་པ་ཅི་ཡང་བསགས་མེད། ད་དུང་
མ་བུ་གཉིས་ལ་མེ་སྐྱོན་བཟོས་པའི་ཉེས་སྐྱོན་བཀལ་བ་རེད། དོན་ངོ་
མར་མེ་སྐྱོན་དེ་ནི་བདག་པོ་རང་གིས་བཟོས་པ་ཞིག་རེད། ཁོ་གཉིས་
ལ་ཨེན་ཙམ་གྱིས་ཁྲིམས་ཐག་བཅད།"
“ཁྲིམས་ཐག་གཅོད་སྐབས་གོ་འཛོལ་བྱུང་དང་འབྱུང་ངེས་ཡིན།
དེ་ལྡོག་ཐབས་མེད་པ་ཞིག་རེད་ལ། མིའི་རིགས་ཀྱི་བློ་གྲོས་ལའང་
ནོར་འཁྲུལ་མི་འབྱུང་བའི་ངེས་པ་མེད།”
“འོན་ཀྱང་། ཉེས་ཅན་ཕལ་ཆེ་བས་ཉེས་པ་བསགས་མེད། ཁོ་ཚོ་
ནར་སོན་སའི་ཁོར་ཡུག་ལ་རག་ལས་ཡོད། ཁོ་ཚོས་རང་གི་སྤྱོད་ལམ་
དེ་ཁྲིམས་འགལ་ཞིག་ཏུ་བསམ་གྱིན་མེད་པས་རེད།”
རོའུ་གྷོ་ཤེན་སི་ཀཱ་ཡིས “དགོངས་དག་ཞུ། ཁྱེད་ཀྱིས་སྐད་ཆ་དེ་
ལུགས་མཐུན་ཞིག་མ་རེད། རྐུན་མ་སུ་དང་གང་གིས་ཀྱང་རྐུ་བྱེད་
པ་ནི་ཐ་ཤལ་སྤྱོན་ངན་གྱི་བྱ་སྤྱོད་ཅིག་ཡིན་པ་ཤེས་ཡོད།” ཅེས་རང་
སྣང་ཁུར་མེད་དང་མཁས་མདོག་སྟོན་གང་ཐུབ། སྣང་ཆུང་གི་འཛུམ་
མདངས་བཅོས་མ་དང་བཅས་དེ་ལྟར་བཤད་བྱུང་།
“མིན་ཏེ། ཁོ་ཚོས་ཤེས་མི་སྲིད་དེ། མི་གཞན་གྱིས་ཁོ་ཚོར་རྐུ་
བྱེད་མི་རུང་ཞེས་ཁ་ཏ་བྱས་ཀྱང་། བཟོ་གྲྭའི་མགོ་ཁྲིད་ཀྱིས་གླ་ཕོགས་
ཇེ་ཉུང་དུ་གཏོང་པའི་ཐབས་ངན་སྤྱད་དེ་ཁོ་ཚོའི་རྩོལ་བྱུང་ལ་རྐུ་བྱེད་
པ་རེད། སྲིད་གཞུང་དང་སྲིད་གཞུང་མགོ་ཁྲིད་ནས་ཀྱང་དཔྱ་ཁྲལ་
བསྡུས་ཏེ་ཁོ་ཚོའི་ངལ་རྩོལ་ལས་བསྐྲུན་པའི་རྒྱུ་ནོར་དག་རྐུ་འཕྲོག་
བྱེད་ཀྱིན་པ་ཁོ་ཚོའི་མིག་འདྲིས་རྣར་འཇགས་སུ་གྱུར་ཡོད་པ་ལས་
རྟོགས་ཡོད།”
རོའུ་གྷོ་ཤེན་སི་ཀཱ་ཡིས “དེ་ནི་ཁྲིམས་མེད་ལུགས་མེད་དང་སྲིད་
གཞུང་མེད་པའི་རིང་ལུགས་རེད།” ཅེས་ཁོའི་ཆུང་མའི་ནུ་བོའི་སྐད་
ཆའི་མཇུག་བསྡུས།
ནེ་ཁི་ལོ་བྷོ་ཧྥི་ཡིས་མུ་མཐུད་དུ “དེ་རིང་ལུགས་གང་ཡིན་ངས་མི་
ཤེས་མོད། ངས་དྲང་གཏམ་སྨྲས་པ་ཙམ་ཡིན།” ཞེས་བཤད། “སྲིད་
གཞུང་གིས་ཁོ་ཚོའི་དངོས་པོ་རྐུ་འཕྲོགས་བྱས་ཡོད་པ་ཁོ་ཚོས་ཤེས་
གསལ་རེད། ང་ཚོ་ས་བདག་ཚོས་སྤྱི་གཞུང་གི་རྒྱུ་ནོར་དུ་འགྱུར་རུང
བའི་ས་ཞིང་དག་གཡོ་འཕྲོག་བྱས་ཏེ་ནམ་ཡང་ཁོ་ཚོར་དབང་བའི་རྒྱུ་
ནོར་རྐུ་འཕྲོག་བྱེད་པའང་ཁོ་ཚོས་མ་ཤེས་པ་ག་ལ་ཡིན། དེ་མུར་ཁོ་
ཚོས་རྐུ་འཕྲོག་བྱས་ཟིན་པའི་སའི་ཐོག་ཏུ་བུད་ཤིང་བཏུས་པ་ཙམ་གྱིས་
ཀྱང་ང་ཚོས་ཁོ་ཚོ་བཙོན་ཁང་དུ་བརྫངས་ནས་ཨུ་ཚུགས་ཀྱིས་ཁོ་ཚོ་
ནི་མ་རབས་སྐྱེས་དམན། རྐུན་མ་ཇག་པ་སོགས་ཡིད་ལ་ཅི་ཤར་གང་
ཤོད་བྱས་པ་རེད། འོན་ཀྱང་དོན་དམ་གྱི་མ་རབས་སྐྱེས་དམན་ནི་ཁོ་
ཚོ་མིན་ལ། ཁོ་ཚོར་དབང་བའི་ས་ཆ་རྐུ་འཕྲོག་བྱེད་མཁན་དག་ཡིན།
རྐུ་ལ་ཤོར་བའི་རྒྱུ་ནོར་དག་ཕྱིར་རྒྱུ་བདག་ལ་སྤྲོད་རྒྱུ་ནི་ཁོ་ཚོས་རང་
གི་འཚོ་གཞེས་ལ་སྒྲུབ་རུང་བའི་འགན་འཁྲི་ཞིག་ཅི་ལ་མིན།”
རོའུ་གྷོ་ཤེན་སི་ཀཱ་ཡིས “ངས་ཁྱེད་ཀྱི་སྐད་ཆའི་ནང་དོན་མི་ཤེས།
གལ་ཏེ་ཤེས་རུང་། ཡིད་འཐད་འབྱུང་མི་སྲིད། ས་ཞིང་ངེས་པར་དུ་
སྒེར་དབང་རྒྱུ་ནོར་ཡིན་དགོས། གལ་སྲིད་ཁྱེད་ཀྱིས་ས་ཞིང་མི་ཚང་
མར་བགོས་ཡོད་ཚེ།” ཞེས་དེ་ལྟར་བཤད་པ་དང་། ནེ་ཁི་ལོ་བྷོ་ཧྥི་ནི་
སྤྱི་ཚོགས་རིང་ལུགས་པ་ཞིག་ཡིན་པར་རྦད་གཅོད་བྱས། སྤྱི་ཚོགས
རིང་ལུགས་ཀྱི་རིགས་པའི་གཞུང་ལུགས་ནི་ས་ཞིང་ཡོངས་རྫོགས་ཆ་
སྙོམས་སུ་བགོ་རྒྱུ་དེ་ཡིན་པར་བསམས། ས་ཞིང་ལ་བགོ་བྱ་རྒྱག་པ་
ནི་ཆེས་གླེན་རྟགས་ཤིག་ཡིན་པས། ཁོས་གཞུང་ལུགས་དེར་དགག་
བཏང་སུན་དབྱུང་བྱ་རྒྱུ་ནི་ལས་སླ་བོ་རེད་འདོད་ཀྱིན་ཡོད། “གལ་ཏེ་
ཁྱེད་ཀྱིས་དེ་རིང་ཆ་སྙོམས་ཀྱིས་བགོས་པའི་ས་ཞིང་རྣམས་སང་ཉིན་
སླར་ཡང་ལས་ལ་བརྩོན་མཁན་དག་གི་རྒྱུ་ནོར་དུ་འགྱུར་སྲིད།”
“སུས་ཀྱང་ས་ཞིང་བགོ་བྱ་རྒྱག་འདོད་པ་མིན་ཏེ། འོན་ཀྱང་ས་
ཞིང་ནི་སུ་ཞིག་གིས་སྒེར་དབང་རྒྱུ་ནོར་དང་ཉོ་འཚོང་བྱེད་པའམ་
བོགས་མར་གཏོང་ཆོག་པ་ཞིག་ཀྱང་མིན།”
རོའུ་གྷོ་ཤེན་སི་ཀཱ་ཡིས་“རྒྱུ་ནོར་སྒེར་དབང་ནི་མིའི་རིགས་ཀྱི་
ལྷན་སྐྱེས་རེད། རྒྱུ་ནོར་སྒེར་ལ་དབང་བའི་དབང་ཆ་མེད་ཚེ། ས་ཞིང་
རྨོ་འདོབས་བྱེད་མཁན་མེད། གལ་སྲིད་རྒྱུ་ནོར་སྒེར་དབང་མེད་པར་
བཟོས་པ་དེས་ང་ཚོ་ཕྱིར་གདོད་མའི་དུས་རབས་སུ་ལོག་ངེས་རེད།”
ཅེས་ཡིན་མདོག་བདེན་མདོག་གིས་རྒྱུ་མཚན་བགྲངས་ནས་རྒྱུ་ནོར་
སྒེར་དབང་བྱེད་དགོས་ཚུལ་སྐོར་ལ་འོར་ལབ་རྙོག་བཤད་བྱས། བརྗོད་
ཚུལ་དེར་དགག་ལན་སློག་དཀའ་སྙམ་པ་དང་། དེའི་བརྗོད་སྙིང་གཙོ་
བོ་ནི་ས་ཞིང་བདག་གིར་བཟུང་བའི་རྟགས་མཚན་ལ་སྒེར་དབང་གི་
རྟགས་མཚན་ཡོད་དགོས་པ་དེ་རེད།
“དེ་ཕན་ཚུན་འགལ་སྤང་དུ་གྱུར་འདུག ས་ཞིང་བདག་དབང་
ལམ་ལུགས་མེད་བརླག་ཏུ་བཏང་ཚེ། ས་ཞིང་ད་ལྟའི་ནང་བཞིན་ས་
རྒོད་དུ་གྱུར་མི་སྲིད། ད་ལྟའི་དུས་འདི་ལ་ས་བདག་གིས་ས་ཞིང་བདག་
འཛིན་བྱས་ཡོད་པ་རེད། དཔེར་ན། ཁྱིས་རྟའི་ཁ་ར་སྲུང་བའི་བདག་
འཛིན་བྱས་པ་ལྟ་བུ་རེད། རང་གིས་ཞིང་རྨོ་མི་ཤེས་པ་གཞན་ལའང་རྨོ་
འདེབས་བྱེད་དུ་མི་འཇུག་པ་དང་གཅིག་མཚུངས་རེད།”
“དྷི་མེ་ཏེའེ་ལགས། ངོ་མ་གླེན་རྟགས་ཁོ་ན་རེད། ང་ཚོས་དེ་རིང་
ས་ཞིང་བདག་དབང་ལམ་ལུགས་རྩ་མེད་དུ་གཏོང་ཐུབ་བམ། དེའི་ཐད་
ལ་ཁྱེད་ཀྱིས་ནམ་ཡང་བསམ་བློ་གཏོང་བཞིན་པ་ངས་ཀྱང་ཤེས་ཡོད།
,,འོན་ཀྱང་ངས་ཁྱེད་ལ་བདེན་གཏམ་ཞིག་བཤད་འདོད་ཡོད།”
བཤད་མཚམས་དེར་ཐོན་དུས་རོའུ་གྷོ་ཤེན་སི་ཀཱ་ཡི་ངོ་གདོང་
སྐྱ་ཐང་ངེར་གྱུར་པ་དང་སྐད་ལ་དངངས་འདར་བརྒྱབ་པར་གཞིགས་
ན་ནེ་ཁི་ལོ་བྷོ་ཧྥི་ཡིས་བཤད་པའི་སྐད་ཆ་དག་ཁོའི་མཚང་ལ་ཕོག་
ཡོད་པ་འདྲ། “ངས་ཁྱེད་ལ་གསལ་འདེབས་ཤིག་བྱ་འདོད་པ་ནི་ཁྱེད་
ཀྱིས་དོན་དག་ཐག་གཅོད་མ་བྱས་སྔོན་ལ་བསམ་བློ་ཞིབ་མོ་བཏང་ན་
བཟང་སྙམ།”
“ཁྱེད་ཀྱིས་ང་མི་སྒེར་གྱི་གནད་དོན་ཟེར་བ་ཡིན་ནམ་ཅི།”
“ཡིན་ལགས། སྤྱི་ཚོགས་ཀྱི་གོ་གནས་ངེས་ཅན་ལྡན་པའི་ང་
ཚོས་གོ་གནས་དེར་ལྡན་པའི་འགན་འཁྲི་ཐེག་འོས་པ་དང་། ང་ཚོའི་
འཚོ་བའི་ཆུ་ཚད་ཇེ་ལེགས་སུ་གཏང་འོས་པ་ཞིག་རེད། དེ་ནི་ང་ཚོ་
མེས་པོ་གོང་མ་དག་ལས་བརྒྱུད་འཛིན་བྱས་པ་ཡིན་པས། ང་ཚོས་
རང་གི་བུ་རབས་ཚ་རྒྱུད་ལ་སྤྲོད་དགོས་པ་གདོན་མི་ཟ།”
“ང་རང་གི་བསམས་ན་ངའི་འགན་འཁྲི་ནི”
རོའུ་གྷོ་ཤེན་སི་ཀཱ་ཡིས “ཁྱེད་ཀྱིས་ངའི་ཚིག་མཚམས་མི་གཅོད་
རོགས།” ཞེས་བཤད་རྗེས། མུ་མཐུད་དུ“ངས་ལབ་གླེང་འདི་འདྲ་ཞིག་
བྱེད་དོན་ང་རང་ཉིད་ཀྱི་ཆེད་དུ་མིན་ལ། བྱིས་པ་དག་གི་ཆེད་དུའང་
མིན། ངའི་བྱིས་པ་ཚོའི་འཚོ་བ་དང་སློབ་གསོ་བཅས་ཀྱི་ཐད་དུ་དཀའ་
ཁག་ཅི་ཡང་མི་འདུག ང་རང་གི་རྩོལ་བ་ལས་ཐོབ་པའི་དངུལ་དེ་དག་
གིས་ཁོ་ཚོ་འབྱོར་ལྡན་དུ་བཏང་ཡོད། རྒྱུ་མཚན་དེའི་དབང་གིས་ཁྱེད་
ཀྱིས་ཞིབ་ཚགས་མིན་ལ་ནོར་འཆུག་གི་ལྟ་ཚུལ་དེར་ང་འཐད་པ་མིན།
དེ་ནི་ང་མི་སྒེར་གྱི་ཁེ་ཕན་བསམ་པ་མིན་ལ། གཞི་རྩའི་རྩ་དོན་ལ་
བསམ་གཞིགས་བཏང་མཐར་ཁྱེད་ཀྱི་ལྟ་བ་དེར་ཡིད་འཐད་འབྱུང་མི་
སྲིད། ཁྱེད་ཀྱིས་ཡང་དང་བསྐྱར་དུ་མནོ་བསམ་གཏང་རོགས། དཔེ་
ཀློག་མང་དུ་གྱིས་ཤིག་་
ནེ་ཁི་ལོ་བྷོ་ཧྥི་ཡིས “འུན། རང་གི་དོན་བྱ་རྣམས་ང་རང་ཉིད་ལ་
ཐག་གཅོད་བྱེད་དུ་བཅུག་པས་ཆོག དཔེ་ཆ་གང་དག་ཀློག་དགོས་
པ་དང་གང་དག་ཀློག་མི་དགོས་པ་ང་རང་གིས་གསལ་བོ་ཤེས་ཡོད།”
ཅེས་དེ་ལྟར་བཤད་པ་དང་། ཁོའི་ངོ་གདོང་ཡང་སྐྱ་བོ་གྱུར་པ་དང་
མཉམ་དུ་ལག་པ་གཉིས་ཀའང་ཇེ་འཁྱག་ནས་ཇེ་འཁྱག་ཏུ་གྱུར། ཁོས་
རང་ལ་ཁོང་ཁྲོ་སྐྱེས་པའི་རྣམ་པར་ཚོད་འཛིན་བྱ་ཆེད་སྐད་ཆ་བཤད་
མཚམས་བཞག་ནས་མྱུར་དུ་ཕོར་བའི་ནང་གི་ཇ་ཧུབ་ཅིག་འཐུང་།
གཅེན་མོའི་མིག་མཐའ་རུ་འོད་ཆེམ་ཆེམ་ཞིག་འདུག “དེ་མིག་
ཆུ་མིན་ནམ།” ནེ་ཁི་ལོ་བྷོ་ཧྥི་ཡིས་དེ་ལྟར་སྙམ། དེ་ནི་བརྙས་བཅོས་
ཀྱི་མིག་ཆུ་རེད། རོའུ་གྷོ་ཤེན་སི་ཀཱ་སྒེའུ་འགྲམ་དུ་སོང་ནས་ལག་
ཕྱིས་བླངས་ཏེ་གྲེ་བ་སེལ་རྗེས། མིག་ཤེལ་ཕྱིས་པ་དང་མིག་གཉིས་ཀ་
འཕྲོ་རིམ་འཕྲོར་ཕྱིས། ཕྱིར་འབོལ་ཁྲིའི་སྟེང་བསྡད་རྗེས་དུ་བ་རྐང་
གཅིག་ལ་མེ་སྒྲོན་པ་ལས་ཚིག་གཅིག་ཀྱང་མ་བཤད། ནེ་ཁི་ལོ་ལྷོ་ཧྥི་
ཡིས་བསམ་པར་གཅེན་མོ་བཟའ་ཟླ་གཉིས་ལ་ཕོག་ཐུག་བཟོས་པ་
ཐལ་དྲགས་སོང་བས་སེམས་སྐྱོ་བོ་དང་ནོངས་འགྱོད་སྐྱེས། ལྷག་པར་
དུ་སང་ཉིན་ནས་བཟུང་ཁོ་ཚོ་དང་ཁ་བྲལ་རྗེས་ཡང་བསྐྱར་མཇལ་མི་
ཐུབ། ཁོས་ནོངས་འགྱོད་དང་ངོ་ཚ་ཟུང་འདྲིས་ཀྱིས་ཁོ་གཉིས་ལ་གྱེས་
བརྡ་བཞག་རྗེས། ཕྱིར་རང་ཁྱིམ་དུ་ལོག
ཁོས “ངས་བཤད་པའི་སྐད་ཆ་ཕལ་ཆེ་བ་བདེན་པ་ཡིན། མ་
མཐའ་ཡང་ཁོས་ང་ལ་དགག་ལན་བསློགས་དཀའ་བར་བྱས། ཡིན་
ཡང་ངས་སྐད་ཆ་འཆད་སྟངས་དེ་འདྲ་ཆ་འགྲིག་ཅིག་མིན་པས་གཅེན་
མོའི་བཟའ་ཟླར་ཕོག་ཐུག་བཟོས་པ་དང་། གཅེན་མོའི་སེམས་ལའང་
སྐྱོ་བོ་བཟོས་སོང་། དེའི་ཐད་དུ་རང་ཉིད་ཀྱིས་བཅོས་བསྒྱུར་བྱེད་དགོས་
ས་མང་བོ་འདུག”བསམས།
བཞི།
མཱ་སི་ལོ་ཝཱ་སོགས་བཙོན་པ་སྐོར་ཞིག་ཕྱི་དྲོའི་ཆུ་ཚོད་གསུམ་
པར་མེ་འཁོར་ས་ཚུགས་ནས་ལམ་ལ་ཆས་རྒྱུ་ཡིན་པས། ནེ་ཁི་ལོ་ལྷོ་
ཧྥི་ཁོ་ཚོ་བཙོན་ཁང་ལས་ཕྱིར་ཐོན་རྗེས་ཁོ་ཚོ་དང་མཉམ་དུ་མེ་འཁོར་
ས་ཚུགས་སུ་འགྲོ་གྲབས་ཡོད་པས། ཉིན་གུང་ཆུ་ཚོད་བཅུ་གཉིས་ཀྱི་
སྔོན་ལ་བཙོན་ཁང་དུ་འབྱོར་ཐབས་བྱེད་དགོས།
ནེ་ཁི་ལོ་བྷོ་ཧྥི་ཤིང་རྟར་བསྡད་དེ་མེ་འཁོར་ས་ཚུགས་སུ་འབྱོར་
བ་ན། བཙོན་པ་དེ་དག་བཙོན་ཁང་གི་སྒོ་ཁར་ད་དུང་ཡང་སླེབས་མི་
འདུག ཁོས་དེ་གར་ཧ་ལམ་ཆུ་ཚོད་གཅིག་རིང་ངང་སྒུག་བྱས་རྗེས།
སྒོ་ཁར་ལྕགས་སྒྲོག་གི་སིར་སྒྲ་དང་གོམ་སྒྲ། དམག་དཔོན་གྱི་ངར་
སྐད། གློ་ལུ་བའི་སྒྲ་དང་མི་མང་གི་ཁ་བརྡའི་སྒྲ་གྲག་བྱུང་།
ནེ་ཁི་ལོ་བྷོ་ཧྥི་བཙོན་མ་ཡོད་སར་སླེབས་མ་ཐག་མཱ་སི་ལོ་ཝཱ་མཐོང་
བྱུང་ལ། མོ་བཙོན་མའི་གྲལ་རིམ་གཉིས་པར་བསྡད་འདུག གྲལ་ཤར་
དེའི་མཐའ་ན་བཙོན་མ་ཞིག་འགྲོ་བཞིན་པ་དེའི་མཁུར་ཚོས་དམར་པོ་
ཆགས་ཡོད་པ་དང་། མིག་ནག་པོ་དང་གཟུགས་ཆུང་བ། ཕྱི་ཚུགས་
རྫོབ་པོ་ཅན་ཞིག་རེད་ལ། བཙོན་གོས་ཀྱི་ཐུ་བ་སྔོན་མ་སྐ་རགས་བར་
དུ་བརྫངས་ཡོད།
དེའི་འགྲམ་གྱི་བཙོན་མ་དེ་ནི་སྦྲུམ་མ་ཞིག་ཡིན་པས། བགྲོད་
དུས་ངལ་དུབ་ཆེ་བའི་སྣང་བ་སྟེར། ཨང་གསུམ་པ་དེ་མཱ་སི་ལོ་ཝཱ་རེད།
མོས་ཕྲག་པར་ཁུག་མ་ཞིག་ཁུར་ཡོད་པ་དང་། མིག་གིས་མདུན་
ཕྱོགས་སུ་བལྟས་ཏེ་ངོ་མདངས་བརྟན་བརླིང་རེད། ཨཨང་བཞི་བ་དེ་ལོ་
ཆུང་མཛེས་མ་ཞིག་རེད། ལུས་ལ་ཕྱུ་བ་ཐུང་ཐུང་ཞིག་གྱོན་ཡོད་པ་
དང་། གྲོང་གསེབ་ཀྱི་བུད་མེད་ཚོ་དང་འདྲ་བར་མགོ་རས་དཀྲིས་པ་
དང་གོམ་པའི་འདེགས་འཇོག་གི་རྩལ་ཡང་དོད་པོ་ཞིག་རེད། མོའི་
མིང་ལ་ཐེའོ་བྷོ་ཤེ་ཡཱ་ཟེར།
ནེ་ཁི་ལོ་བྷོ་ཧྥི་བཙོན་མའི་གྲལ་དཔུང་གི་ཉེ་གམ་དུ་བཅར་ནས
མཱ་སི་ལོ་ཝཱ་ཡི་ལག་ཏུ་དངོས་པོ་འབྱོར་ཡོད་མེད་དང་། ལུས་པོ་བདེ་
ཐང་ཡིན་མིན་འདྲི་བསམ་ནའང་། བཙོན་མའི་གྲལ་དཔུང་གི་མཐའ་
རུ་དམག་མི་ཞིག་གིས་ལྟ་སྐུལ་བྱེད་བཞིན་ཡོད་པ་དེས་བཙོན་པ་དང་
བཙོན་མའི་གྲལ་དཔུང་དང་ཉེ་བར་བཅར་མཁན་མཐོང་འཕྲལ་མྱུར་
མོར་ཚུར་ཐོན་ངེས་རེད།
“སྐུ་ཞབས། དཔུང་ཁག་གི་ཉེ་སར་བཅར་མི་ཆོག” ཁོ་ཚུར་ཡོང་
ནས་སྐད་གདངས་མཐོན་པོས་དེ་སྐད་ཟེར།
ཁོས་ནེ་ཁི་ལོ་བྷོ་ཧྥི་ཡིན་པ་ཤེས་འཕྲལ། དམག་མི་དེས་ལག་པ་
ཞྭ་འདབས་སུ་བཀྱགས་ནས་གུས་འདུད་ཅིག་ཞུས། ནེ་ཁི་ལོ་བྷོ་ཧྥི་ཡི་
གམ་དུ་བསྡད་ནས་བཤད་རྒྱུར “མེ་འཁོར་ས་ཚུགས་སུ་མ་གཏོགས་
འདི་རུ་བཙོན་མ་དང་ཉེ་བཅར་བྱ་མི་ཆོག དཔུང་རུའི་རྗེས་སུ་ལུས་མི་
རུང་། མགྱོགས་པོར་ཕེབས།” ཞེས་ཁོས་ཉེས་ཅན་རྣམས་ལ་ངར་སྐད་
བསྒྲགས་ནས་དེ་ལྟར་བཤད་པ་དང་། ཉི་མར་ཚ་གདུག་ཆེ་ཡང་ཁོ་ནི་
སྙིང་སྟོབས་ཆེར་སྐྱེད་ཀྱིས་འཇུར་རྟ་གསར་བ་གྱོན་ཡོད་པའི་རྐང་བས་
གོམ་པ་སྟོབས་ཀྱིས་ལེན་ཞོར་མྱུར་དུ་སྔོན་གྱི་འདུག་གནས་སུ་ཕྱིར་
ལོག
ནེ་ཁི་ལོ་ལྷོ་ཧྥི་མེ་འཁོར་ས་ཚུགས་སུ་འབྱོར་བ་ན་བཙོན་མ་
རྣམས་གཞི་ནས་ལྕགས་ཀྱི་སྒེའུ་ཁུང་ཡིན་པའི་འཁོར་སྒྲོམ་དུ་བསྡད་
འདུག ནེ་ཁི་ལོ་བྷོ་ཧྥི་ཡི་མགོ་བོ་བཙན་གྱིས་སྒེའུ་ཁུང་དུ་གཏད་པ་
ན་རྔུལ་ཆུའི་དྲི་ངན་འཐུལ་བའི་དྲི་མ་ཞིག་སྣ་ལམ་དུ་རྒྱུ་བྱུང་ལ། བུད་
མེད་ཚོས་ཤབ་ཤུབ་ངང་སྐད་ཆ་བཤད་ཀྱིན་པའང་ཐོས་ཐུབ། འདུག་
སྟེགས་རིང་བོ་སྟེང་དུ་རྔུལ་ནག་ཐིགས་པ་ཕྲི་ལི་ལི་འབབ་པ་དང་། ངོ་
མདངས་དམར་བོར་གྱུར་པ་དང་། བཙོན་གོས་རིང་ཐུང་ཅི་རིགས་གྱོན་
པའི་བཙོན་མ་རྣམས་བསྡད་འདུག ཁོ་ཚོས་སྐད་གདངས་མཐོན་པོས་
ལབ་གླེང་སྣ་ཚོགས་བྱེད་པ་དང་། ནེ་ཁི་ལོ་བྷོ་ཧྥི་ཡི་མགོ་བོ་སྒེའུ་ཁུང་
དང་ཉེ་བར་བསྙེན་པས་བཙོན་མ་ཚོས་ཁོར་མཉམ་འཇོག་བྱས་སོང་།
སྒེའུ་ཁུང་གམ་དུ་ཡོད་པ་དག་ཁུ་སིམ་མེར་བསྡད་ནས་ཁོ་ལ་བལྟས།
མཱ་སི་ལོ་ཝཱ་ཡིས་སྟོད་གོས་ཐུང་ངུ་ཞིག་གྱོན་པ་ལས་མགོ་རས་དཀྲིས་
མེད། མོ་ཁ་གཏད་ཀྱི་སྒེའུ་ཁུང་གམ་དུ་བསྡད་འདུག སྐྱི་པགས་
དཀར་ཞིང་གཙང་བ་དང་། གདོང་ལ་འཛུམ་གྱིས་ཁེངས་པའི་ཐེའོ་
བྷོ་ཤེ་ཡཱ་མོའི་གམ་དུ་བསྡད་འདུག་ལ། འདི་གའི་སྒེའུ་ཁུང་དང་བར་
ཐག་ཅུང་ཉེ། མོས་ནེ་ཁི་ལོ་བྷོ་ཧྥི་ཡིན་པ་ཤེས་མ་ཐག་མཱ་སི་ལོ་ཝཱ་ལ་
བརྡ་བརྒྱབ། མོས་ནེ་ཁི་ལོ་བྷོ་ཧྥི་ཡོད་སའི་སྒེའུ་ཁུང་ཕྱོགས་སུ་མཛུབ་
མོ་བསྟན། དེ་མུར་མཱ་སི་ལོ་ཝཱ་ཡང་མྱུར་དུ་ཡར་ལངས་ནས་མགོ་ལ་
རས་ཡིས་དཀྲིས་པ་དང་རྔུལ་ཆུ་འབབ་ཀྱིན་པའི་གདོང་ལ་འཛུམ་ཞིག
རྒྱས་ཞོར་སྒེའུ་ཁུང་གམ་དུ་སླེབས་ནས་ལག་པ་གཉིས་ཀྱིས་ལྕགས་དྲ་
ལ་འཇུས།
“ཉི་མར་ཚ་གདུག་ཆེ་བ་ལ” མོས་སྤྲོ་སྣང་བག་ཕེབས་ཀྱིས་དེ་
ལྟར་བཤད།
“དངོས་པོ་ལག་འབྱོར་བྱུང་ངམ།”
“འབྱོར་ཡོད། ཐུགས་རྗེ་ཆེ།”
ནེ་ཁི་ལོ་བྷོ་ཧྥི་ཡིས་“དེ་མིན་ད་དུང་ཅི་ཞིག་མཁོ།” ཞེས་དྲིས།
འཁོར་སྒྲོམ་ནང་གི་ཚ་རླངས་ནི་ཁྲུས་ཁང་ནས་རླངས་ཤུགས་ཕྱིར་
ཐོན་པ་དང་མཚུངས།
“ཅི་ཡང་མི་མཁོ། ཐུགས་རྗེ་ཆེ།”
ཐེའོ་བྷོ་ཤེ་ཡཱས་“རབ་ཡིན་ན་ཆུ་ཞིག་འཐུང་ཐུབ་ན་བཟང་།” ཞེས་
བཤད།
“བདེན་པ་རེད། རབ་ཡིན་ན་ཆུ་ཞིག་འཐུང་ཐུབ་ན་བཟང་།” མཱ་
སི་ལོ་ཝཱས་ཀྱང་བསྐྱར་ཟློས་ཤིག་བྱས།
“ཁྱོད་ཚོ་ཆུ་ཡང་འཐུང་རྒྱུ་མེད་དམ།”
“བསྐྱལ་ཡོང་རུང་འཐུང་ཚར་ཟིན།”
ནེ༌ཁི༌ལོ༌བྷོ་ཧྥི༌ཡིས “ང་མྱུར༌བ༌མྱུར་དུ་ཆུ་འཚོལ་དུ་འགྲོ” ཅེས་
བཤད།
“ང་བཙོན་མར་སྐྱེལ་མཁན་གྱི་དམག་མིར་ཆུ་སློང་དུ་འགྲོ། ངེད་
གཉིས་ནེ་རྫི་ནེ་ནས་ཡང་བསྐྱར་མཇལ།”
“ག་རེ་ཡིན། ཁྱེད་ཡང་འགྲོ་གྲབས་ཡོད་དམ།” མཱ་སི་ལོ་ཝཱས་
དོན་དེ་ཤེས་མེད་པ་འདྲ། དང་བ་ཆེན་པོས་ནེ་ཁི་ལོ་བྷོ་ཧྥི་ལ་ལྟ་ཞོར་དེ་
ལྟར་བཤད།
“ང་མེ་འཁོར་རྗེས་མར་བསྡད་ནས་ཐོན་འོང་།”
མོས་ཅི་ཡང་མ་སྨྲས་པར་སྐར་ཆ་འགའི་རྗེས་སུ་དབུགས་རིང་
ཞིག་འཐེན།
“སྐུ་ཞབས། གོ་ཐོས་ལྟར་ན་བཙོན་པ་བཅུ་གཉིས་མནར་གཅོད་
ཁྲོད་ཚེ་ལས་འདས་སོང་ཟེར་བ་བདེན་ནམ།” གདོང་ཧྲིལ་བོ་གཟབ་
ནན་གྱི་ཉམས་ལྡན་པའི་བཙོན་མ་ཞིག་གིས་སྐྱེས་པ་ཕོ་ཞིག་གི་སྐད་
གདངས་དང་འདྲ་བའི་ངང་དེ་ལྟར་དྲིས།
མོའི་མིང་ལ་ཁོ་རེབ་བྷི་ལེ་ཝཱ་ཟེར།
ནེ་ཁི་ལོ་ཀྟོ་ཧྥི་ཡིས “བཅུ་གཉིས། ངས་མ་ཤེས། ངས་གཉིས་ལས་
མ་མཐོང་།"ཞེས་བཤད།
“གོ་ཐོས་ལྟར་ན་བཅུ་གཉིས་རེད་ཟེར། ལས་འདི་འདྲ་བསགས་ན་
ཁོ་ཚོ་ལ་ཉེས་པ་མི་འབྱུང་ངམ། ངོ་མ་བདུད་རེད། ”
ནེ་ཁི་ལོ་བྷོ་ཧྥི་ཡིས “བུད་མེད་ཚོའི་གྲལ་དུ་ནད་པ་ཡོད་དམ”
ཞེས་དྲིས།
གཟུགས་གཞི་ཆུང་བའི་བཙོན་མ་གཞན་ཞིག་གིས་གད་མོ་
དགོད་ཞོར“བུད་མེད་ཚོའི་ལུས་པོ་བདེ་ཐང་རེད།" ཅེས་ཟེར། “ཡིན་
ཡང་བུད་མེད་གཅིག་ལ་བྱིས་པ་བཙའ་རན་འདུག ཉོན་དང་། མོས་
སྐད་ཅོར་སྒྲོག་བཞིན་འདུག” མོས་ཁྱིམ་མཚེས་ཀྱི་འཁོར་སྒྲོམ་ཕྱོགས་
སུ་མཛུབ་མོ་བསྟན་ནས་དེ་ལྟར་བཤད། དེའི་ཕྱོགས་སུ་སྐད་ངན་ཤོར་
སྒྲ་ཞིག་གྲག་གིན་འདུག
“ཁྱེད་ཀྱིས་ང་ཚོར་ད་དུང་ཅི་ཞིག་མཁོ་ཞེས་དྲིས་པ་མིན་ནམ”
མཱ་སི་ལོ་ཝཱས་དགའ་སྤྲོའི་གད་མོ་འཆོར་ལ་ཉེ་བའི་ཁ་ཤ་དམ་པོར་
བསྡམས་ནས་བཤད་རྒྱུར “དེས་ན། སྦྲུམ་མ་དེ་ཤུལ་དུ་བཞག་ཆོག་
གམ། དེ་མིན་ཚེ་མོས་དཀའ་སྡུག་མྱོང་ངེས་རེད། ཁྱོད་ཀྱིས་དམག་
དཔོན་ལ་རེ་ཞུ་བྱེད་རོགས།”
“འོ་ཡ། ངས་ཁོ་ལ་རེ་ཞུ་བྱས་ཆོག”
“ཨ་རོགས། ད་དུང་བཤད་རྒྱུ་ཞིག་ལ། མོ་དང་མོའི་བཟའ་ཟླ་
གཉིས་ཀ་ཐུག་འཕྲད་བྱེད་དུ་བཅུག་ཆོག་གམ།” མོས་དགོད་འཛུམ་
གྱིས་ཁེངས་པའི་ཐེའོ་བྷོ་ཤེ་ཡཱ་ལ་བལྟས་པ་དང་། ཟུར་བརྡ་བཏང་ནས་
ནེ་ཁི་ལོ་བྷོ་ཧྥི་ལ་དེ་ལྟར་བཤད། “མོའི་ཁྱོ་ག་ཁྱེད་དང་ལྷན་དུ་ལམ་ལ་
ཆས་གྲབས་ཡོད།”
“སྐུ་ཞབས། ཁོ་ཚོ་དང་གླེང་མོལ་བྱེད་མི་ཆོག” བཙོན་མ་སྐྱེལ་
མཁན་གྱི་དམག་མི་ཞིག་གིས་དེ་ལྟར་བཤད། མི་དེ་ནེ་ཁི་ལོ་བྷོ་ཧྥི་ལ་
གུས་འདུད་ཞུ་མཁན་དེ་མ་རེད།
ནེ་ཁི་ལོ་བྷོ་ཧྥི་འཁོར་སྒྲོམ་ལས་ཕྱིར་ཐོན་ཏེ་དཔོན་དམག་འཚོལ་
དུ་ཕྱིན། བྱིས་པ་བཙའ་ལ་ཉེ་བའི་བུད་མེད་དེ་དང་ཏི་རཱ་སི་གཉིས་ཀྱི
ཆེད་དུ་ཞུ་བ་བྱེད་དགོས། འོན་ཀྱང་ཡུད་ཙམ་ལ་བཙལ་ཡང་རྙེད་སོན་
མ་བྱུང་ལ། ལྟ་སྐྱེལ་དམག་མིའི་སར་ཡང་དཔོན་དམག་དེ་གང་ཞིག་
ཏུ་ཡོད་མེད་རྩད་མ་ཆོད། ཁོ་ཚོ་ཚང་མ་བྲེལ་འཚུབ་ཀྱིས་དབང་དུ་
ཤོར་འདུག ལ་ལས་བཙོན་པ་ཁྲིད་ནས་གང་ཞིག་ལ་འགྲོ་བཞིན་ཡོད།
ལ་ལས་རང་ལ་ཟ་མ་ཉོ་བ་དང་། ཡང་ན་རང་གི་རྡོག་ཁྲེས་འཁོར་སྒྲོམ་
དུ་འཇོག་པ། ཡང་ལ་ལས་བཙོན་པ་ལྟ་སྐྱེལ་དཔོན་དམག་གི་ཆུང་མ་
དག་ལ་ཞབས་འདེགས་སྒྲུབ་བཞིན་ཡོད། ཁོ་ཚོ་སུས་ཀྱང་ནེ་ཁི་ལོ་རྗོ་
ཧྥི་ལ་ལན་གསལ་བོ་ཞིག་འདེབས་མི་འདོད་དེ། ནེ་ཁི་ལོ་བྷོ་ཧྥི་ཡིས་ལྟ་
སྐྱེལ་དཔོན་བཙལ་རྙེད་བྱུང་དུས་ཅོང་སྒྲ་ཐེངས་གཉིས་པ་གྲག་བྱུང་།
ལྟ་སྐྱེལ་དཔོན་གྱིས་རང་གི་ཁ་སྤུ་ལ་ལག་པས་རེག་ཞོར་བྱེད་ཞོར་
མགོ་བོ་སྟོད་དུ་དགྱེ་ནས་དོན་གང་ཞིག་གི་ཆེད་དུ་བཙོན་མའི་གཉེར་
བ་ཞིག་ལ་གཤེ་གཤེ་གཏོང་བཞིན་ཡོད།
ཁོས་ནེ་ཁི་ལོ་བྷོ་ཧྥི་ལ “ཁྱེད་རང་ལ་དོན་ངོ་མར་དོན་དག་ཅི་ཞིག་
ཡོད།” ཅེས་དྲིས།
“ཁྱོད་ཚོའི་མེ་འཁོར་སྟེང་ན་བུད་མེད་ཅིག་བྱིས་པ་བཙའ་རན་
འདུག རབ་ཡིན་ན......”
“དེས་ན་མོ་ལ་བྱིས་པ་བཙའ་རུ་བཅུག བྱིས་པ་སྐྱེས་ཚར་རྗེས་ཅི་
བྱེད་དགོས་པ་ལྟ” ལྟ་སྐྱེལ་དཔོན་གྱིས་དེ་ལྟར་བཤད་རྗེས། ཁོ་རང་གི་
འཁོར་སྒྲོམ་གྱི་ཕྱོགས་སུ་དཔུང་བ་གཉིས་ཀ་ཤེད་ཀྱིས་གཡུགས་ནས་
བུད་སོང་།
སྐབས་དེར། མེ་འཁོར་གྱི་མགོ་གཙོའི་ལག་ཏུ་ཤུ་པི་པི་བཟུང་ནས་
ཐོན་བྱུང་། དེ་མུར་ཆེས་མཇུག་མཐའི་དྲིལ་བུའི་སྒྲ་གྲག་བྱུང་། འདུག་
སྟེགས་སུ་སྐྱེལ་མ་བྱེད་མཁན་དང་བཙོན་མའི་འཁོར་སྒྲོམ་དུ་གྱེས་
བརྡ་འཇོག་པའི་སྒྲ་སྐད་འུར་སིང་སེ་གྲག་བྱུང་། ནེ་ཁི་ལོ་བྷོ་ཧྥི་དང་ཏི་
རཱ་སི་གཤིབ་ནས་འདུག་སྟེགས་སུ་བསྡད་པ་དང་། ལྕགས་དྲའི་སྒེའུ་
ཁུང་ཅན་གྱི་འཁོར་སྒྲོམ་རེ་རེ་དང་སྒེའུ་ཁུང་ལས་མཐོང་ཐུབ་བའི་
མགོ་རིལ་གྱི་བཙོན་པ་རྣམས་མགྱོགས་མྱུར་གྱིས་མིག་ལམ་ནས་
ཡལ། དེའི་འཕྲོར་འཁོར་སྒྲོམ་དང་པོར་བཙོན་མ་དག་བསྡད་ཡོད་པ་
དང་། སྒེའུ་ཁུང་ལས་བཙོན་མ་རྣམས་མཐོང་ཐུབ་ཅིང་ལ་ལས་མགོ་
རས་དཀྲིས་ཡོད་པ་དང་། ལ་ལས་སྐྲ་ལོ་ཕྱིར་མངོན་འདུག དེར་
མཐུད་འཁོར་སྒྲོམ་གཉིས་པ་རེད་ལ། དེའི་ནང་དུ་སྦྲུམ་མ་དེས་སྐད་
ངན་སྒྲོག་བཞིན་པའང་ཐོས་ཐུབ། དེའི་རྗེས་སུ་མཱ་སི་ལོ་ཝཱ་བསྡད་
ཡོད་སའི་འཁོར་སྒྲོམ་དེ་ཡིན་འདུག མཱ་སི་ལོ་ཝཱ་བཙོན་མ་འགའ་དང་
མཉམ་དུ་སྒེའུ་ཁུང་འགྲམ་དུ་ལངས་ནས་ནེ་ཁི་ལོ་བྷོ་ཧྥི་ལ་ཅེར་ནས་ཁོ་
ལ་སྐྱོ་ངལ་འདྲེས་མའི་འཛུམ་ཞིག་བསྟན།
ལྔ།
ནེ་ཁི་ལོ་བྷོ་ཧྥི་སྡོད་སའི་མེ་འཁོར་དེ་ཆུ་ཚོད་གཉིས་ཀྱི་རྗེས་སུ་མ་
གཏོགས་མི་གཏོང་བས། ཁོ་ཡང་བསྐྱར་གཅེན་མོ་ཚང་ལ་སོང་ན་
བསམས། ཡིན་ཡང་ད་ནངས་སྔ་དྲོ་མཐོང་བའི་རྣམ་པ་དེ་དག་གིས་ཁོ་
ལ་ཚོར་འདུ་སྣ་ཚོགས་ཤིག་སྐྱེས་སུ་བཅུག་པ་དང་ཨ་ཆད་འུ་ཐུག་བྱུང་
བས། མེ་འཁོར་སྒུག་ཁང་གི་འབོལ་ཁྲིའི་སྟེང་ནས་གཉིད་ཁུག་བྱུང་།
ལུས་པོ་གསེག་སློག་ངང་བསྡད་པ་དང་ལག་པ་ཡ་གཅིག་གི་འགྲམ་ཤ་
སྐྱོར་ནས་དེ་མུར་གཉིད་ལོག་སོང་།
ལུས་ལ་གྱོན་གོས་གྲལ་དག་གྱོན་པ་དང་བྲང་ཁར་རྟགས་མ་
བཏགས་ནས་ཕྲག་པར་གསོལ་རས་དཔྱངས་ཡོད་པའི་གསོལ་ཁང་གི
ཞབས་ཞུ་བས་ཁོ་གཉིད་ལས་བསླངས།
“སྐུ་ཞབས། སྐུ་ཞབས། ཁྱེད་རང་སྐུ་དྲག་ནེ་ཁི་ལོ་བྷོ་ཧྥི་ཡིན་ནམ།
ལྕམ་མོ་ཞིག་གིས་ཁྱེད་རང་འཚོལ་གྱིན་འདུག” ནེ་ཁི་ལོ་བྷོ་ཧྥི་ཧད་
ཀྱིས་གཉིད་ལས་སད་པ་དང་མིག་འཕུར་འཕུར་བྱས་རྗེས་ད་གཟོད་
རང་ཉིད་གང་ཞིག་ཏུ་བསྡད་ཡོད་པ་ཡིད་ལ་དྲན་པ་དང་དེ་རིང་སྔ་དྲོ་
བྱུང་བའི་དོན་དག་རྣམས་ཡིད་ལ་འཁོར། ཁོའི་དྲན་པའི་དབང་ཤེས་
སུ་ལྷག་ཡོད་པའི་སྣང་ཚུལ་ནི། བཙོན་པའི་དཔུང་སྡེ་དང་བཙོན་པ་
འགའ་ཚེ་ལས་འདས་པ། ལྕགས་དྲས་བཟོས་པའི་སྒེའུ་ཁུང་དང་དེར་
བཅུག་པའི་བཙོན་མ། བཙོན་མ་ཞིག་ལ་བྱིས་པ་བཙའ་རན་པས་ཟུག་
གཟེར་ལངས་ནས་སྐད་ངན་སྒྲོག་བཞིན་ཡོད་རུང་། མོར་བདག་སྐྱོང་
བྱེད་མཁན་མེད་པ། དེ་ལས་ད་དུང་ལྕགས་དྲའི་སྒེའུ་ཁུང་ལས་སྐྱོ་སྡུག་
འདྲེས་མའི་འཛུམ་མདངས་སྟོན་པ་དག་ཡིན། འོན་ཀྱང་ད་ལྟ་ཁོའི་
མིག་མདུན་དུ་མངོན་པ་ནི་སྔ་དྲོའི་རྣམ་པ་དང་རྦད་དེ་མི་འདྲ། མདུན་
ཅོག་ཆེན་པོ་ཞིག་གི་སྟེང་དུ་ཆང་དམ་དང་མེ་ཏོག སྒྲོན་མེ་འཛུགས་
སྟེགས། གསོལ་ཆས་བཅས་བཞག་ཡོད། དེའི་མཐའ་རུ་གྲུང་ཤ་དོད་
པོའི་ཞབས་ཕྱི་བ་འགས་མགྲོན་པོའི་ཕེབས་འབྱོར་ལ་ངང་སྒུག་བྱས་
འདུག
འཁོར་སྒུག་ཁང་གི་ཟུར་གཞན་ཞིག་ཏུ་སྒྲོམ་སྟེགས་ཤིག་ཡོད་པ་
དེ་རུ་ཞབས་ཕྱི་བ་དག་གྲལ་བསྒྲིགས་ནས་ལངས་ཡོད་པ་དང་། སྒྲོམ་
སྟེགས་སྟེང་དུ་སིལ་ཏོག་དང་ཆང་སྣ་ཚོགས་བཤམས་ཡོད། ལྗོངས་
རྒྱུའི་ལྟད་མོ་བ་ཚོས་སྒྲོམ་སྟེགས་ཀྱི་མཐའ་སྐོར་འདུག
ནེ་ཁི་ལོ་བྷོ་ཧྥི་འབོལ་ཁྲི་ལས་ལངས་པ་དང་དྲན་ཤེས་ཀྱང་རིམ་
གྱིས་ཇེ་གསལ་དུ་གྱུར་བ་བསྟུན། ཁང་བའི་ནང་གི་མི་ཚང་མས་སྒོ་
ཁར་ཅེར་ནས་འདུག་པ་ཤེས་འཕྲལ། ཁོས་ཀྱང་དེའི་ཕྱོགས་སུ་བལྟས་
པ་ན། མི་འགས་གོར་ཁྲིའུ་ཞིག་བཀྱགས་ནས་ཐོན་བྱུང་ལ་དེའི་སྟེང་དུ་
མགོ་རས་དཀྲིས་ཡོད་པའི་ཨ་མ་རྒན་མོ་ཞིག་བསྡད་འདུག མདུན་
ངོས་ན་གོར་ཁྲིའུ་འགྱོགས་མཁན་གྱི་ཞབས་འབྲིང་བ་དེ་ནེ་ཁི་ལོ་བྷོ་ཧྥི་
ཡི་ངོ་ཤེས་ཞིག་རེད། གཞུག་མ་དེའི་མགོ་ལ་གསེར་སྐུད་ཀྱིས་བརྒྱན་
པའི་ཞྭ་མོ་གྱོན་འདུག་པ་དེ་ནེ་ཁི་ལོ་བྷོ་ཧྥི་ཡིས་ངོ་ཤེས་པའི་སྒོ་སྲུང་བ་
ཞིག་རེད་འདུག གོར་ཁྲིའུ་རྗེས་ན་ཆ་ལུགས་ཞི་དུལ་ཡིན་པའི་བུད་
མེད་ཅིག་འབྲངས་ཡོད། མོའི་སྐྲ་ལོ་འཁྱིལ་ཞིང་ལུས་ལ་པང་ཁེབས་
བཅིངས་པ། ལག་ཏུ་འབོག་སྒྲིལ་ཞིག་དང་ནང་དུ་དངོས་པོ་མང་བོ་
བརྫངས་ཡོད་པའི་གོ་སྒམ་ཞིག་དང་ཉི་གདུགས་གཉིས་བཟུང་ཡོད།
དེའི་རྗེས་སུ་འབྲང་བཞིན་པ་ནི་སྐུ་དྲག་ཁོར་ཁཱ་ལྗེན་སི་རེད་། སྐུ་དྲག་
ལ་ཁ་ཤ་མཐུག་པོ་ཞིག་དང་གྲིབ་སྐྱོན་ཕོག་ལོས་སླ་འདོད་པའི་སྐེ་སྦོམ་
པོ་ཞིག་ཡོད་པ་དང་། མགོ་བོ་དགྱེ་དགྱེ་བྱས་པ་དང་མགོ་ལ་ཉི་འོད་
སྒྲིབ་བྱེད་ཀྱི་ཞྭ་མོ་ཞིག་གྱོན་འདུག ཁོའི་རྗེས་ན་མེའེ་སེ་དང་མོའི་
མ་སྤུན་གཅེན་པོ། དེ་མིན་ནེ་ཁི་ལོ་བྷོ་ཧྥི་ཡིས་ངོ་ཤེས་པའི་ཕྱི་འབྲེལ་
དཔོན་ཨོ་སི་ཋཎ་རེད། ཁོ་སྐེ་རིང་ཞིག་ཡིན་པའི་ཨོལ་མདུད་འབུར་
ཡོད་ལ། ཁོ་ནི་ནམ་ཡང་སྤྲོ་སྣང་དོད་པོའི་མི་ཞིག་ཡིན། ཁོ་འགྲོ་ཞོར་
དུ་གལ་བོ་ཆེ་ལ་ནན་ཏན་གྱིས་འཛུམ་དམུལ་དམུལ་གྱིས་ངང་མེའེ་
སེ་དང་གླེང་མོལ་བྱས་རྗེས་ཁ་མཚར་ཞིག་ཀྱང་བཤད། ཆེས་རྗེས་མར་
འབྱོར་ཡོང་བ་ནི་དུ་བ་རྔུབ་བཞིན་པའི་སྨན་པ་ཞིག་རེད།
ཁོར་ཁཱ་ལྗེན་སི་བཟའ་མི་གང་བོ་གྲོང་ཁྱེར་ཉེ་འདབས་ཀྱི་གཞིས་
ཀ་ནས་སྐུ་དྲག་ལྕམ་མོའི་གཅེན་མོ་ཚང་གི་གཞིས་ཀ་རུ་སྤར་བ་རེད།
གོར་ཁྲིའུ་འགྱོགས་མཁན་གྱི་གཡོག་པོ་གཡོག་མོ། སྨན་པ་བུད་མེད་
བཅས་འཁོར་སྒུག་ཁང་དུ་སོང་བ་ན། ཡུལ་དངོས་དེར་འཛོམས་ཡོད་
པ་དག་གིས་གོང་བཀུར་དང་བརྩི་མཐོང་གནང་སོང་། སྐུ་དྲག་རྒན་
པ་དེ་མདུན་ཅོག་འགྲམ་དུ་བསྡད་མ་ཐག དེ་གའི་ཞབས་ཕྱི་བར་
ཆང་དང་ཟས་རིགས་བསླངས། མེའེ་སེ་དང་ཨོ་སི་ཋཎ་གཉིས་ཀྱང་
གསོལ་ཁང་དུ་སླེབས་ནས་མདུན་ཅོག་ཞིག་བདམས་ནས་མར་འདུག་
རྩིས་བྱེད་སྐབས་སྒོ་འགྲམ་དུ་བུད་མེད་ཆ་ཡོད་ཅིག་འདུག་པ་གློ་བུར་
མཐོང་བས་ཁོ་གཉིས་དེའི་ཕྱོགས་སུ་སོང་།
མོ་ནི་ནཱ་ཐཱ་ལེའེ་རེད་འདུག མོ་ལ་ཨ་གྷི་རཱ་ཧྥེ་ནཱ་ཕེ་ཋི་རོ་ཝི་ནཱ་
ཡིས་འགྲོ་རོགས་འོག་གསོལ་ཁང་དུ་བསླེབས་པ་རེད། མིག་གིས་
ཕྱོགས་བཞི་མཚམས་བརྒྱད་ལ་ལྟ་བཞིན་ཡོང་པས། མོས་མེའེ་སེ་དང་
ནུ་བོ་གཉིས་ཀྱང་མཐོང་བྱུང་། མོས་ནེ་ཁི་ལོ་བྷོ་ཧྥི་ཡི་ཕྱོགས་སུ་འཁོར་
ནས་མགོ་ལྡེམ་ཙམ་བྱས་རྗེས། མེའེ་སེའི་གམ་དུ་སོང་བ་དང་ཁོ་མོ་
གཉིས་ཀྱིས་ཕན་ཚུན་སྐེ་འཇུ་བྱས་རྗེས། ཁ་ཕྱིར་འཁོར་ནས་ནུ་བོར་
ཁ་བརྡ་བྱས།
མོས “ངས་ད་གཟོད་ཁྱོད་བཙལ་རྙེད་བྱུང་སོང་།” ཟེར།
ནེ་ཁི་ལོ་བྷོ་ཧྥི་ཡར་ལངས་ནས་མེའེ་སེ་དང་མེ་ཞཱ། ཨོ་སི་ཋཎ
བཅས་ལ་འཚམས་འདྲི་བྱས། མེའེ་སེ་ཡིས་ཁོ་ཚོའི་གྲོང་སྡེ་ན་ཡོད་
པའི་ཁང་བར་མེ་སྐྱོན་ཐེབས་པས་ཁོ་ཚོ་རུ་སྤར་ནས་ཨ་ནེ་ཚང་ལ་
མི་འགྲོ་ཐབས་མེད་དུ་གྱུར་བའི་གནས་ཚུལ་རྣམས་ནེ་ཁི་ལོ་བྷོ་ཧྥི་ལ་
བཤད། ཨོ་སི་ཋཎ་ཡིས་གོ་སྐབས་དེ་བསྟུན་གྱིས་མེ་སྐྱོན་དང་འབྲེལ་
བའི་ཁ་མཚར་ཞིག་བཤད་བྱུང་།
ནེ་ཁི་ལོ་བྷོ་ཧྥི་ཡིས་ཨོ་སི་ཋཎ་གྱིས་ཅི་བཤད་ལ་མ་ཉན་པར་ཁ་
ཕྱིར་འཁོར་ནས་རང་གི་གཅེན་མོར་ཁ་བརྡ་བྱས།
ཁོས “ཁྱོད་ཕེབས་པར་ང་དངོས་གནས་དགའ་སྤྲོ་སྐྱེ་ཡོད།” ཅེས་
བཤད།
མོས “ང་སྔོན་ཞིག་ནས་འབྱོར་ཡོད།”ཅེས་བཤད།
“ང་དང་ཨ་གྷི་རཱ་ཧྥེ་ནཱ་ཕེ་ཋི་རོ་ཝི་ནཱ་གཉིས་མཉམ་དུ་ཡོང་བ་
ཡིན།” མོས་ཨ་གྷི་རཱ་ཧྥེ་ནཱ་ཕེ་ཋི་རོ་ཝི་ནཱའི་ཕྱོགས་སུ་མཛུབ་མོས་
བསྟན། བུད་མེད་གཉེར་བ་དེས་མགོར་ཞྭ་མོ་གྱོན་ཡོད་པ་དང་། ལུས་
ལ་ཆར་ལྭ་ཞིག་མནབས་འདུག ཞི་དུལ་བྱམས་བརྩེའི་ཉམས་ཤིག་
སྦྱིན་འོངས། འཚེར་སྣང་གིས་ནེ་ཁི་ལོ་བྷོ་ཧྥི་ལ་རྒྱང་རིང་ནས་གུས་
འདུད་ཞུས་པ་ལས་ཁོང་ལ་ཐུགས་སུན་བཟོས་པར་དོགས་ནས་གམ་
དུ་མ་བསླེབས།
“ངེད་གཉིས་ཀྱིས་ཁྱོད་གང་སར་བཙལ་བ་ཡིན།”
“ཡིན་ཡང་ང་འབོལ་ཁྲིའི་སྟེང་དུ་གཉིད་ལ་ཤོར་སོང་། ཁྱེད་རང་
ཕེབས་འབྱོར་གནང་བ་ང་དངོས་གནས་སྤྲོ་པོ་བྱུང་ཡོད།”
ནེ་ཁི་ལོ་བྷོ་ཧྥི་ཡིས་ཡང་བསྐྱར་དེ་ལྟར་བཤད། “ད་གིན་ངས་ཁྱེད་
ལ་འཕྲིན་ཡིག་བྲིས་ནས་མགོ་བརྩམས་ཙམ་ཡིན།"
གཅེས་མོས “བདེན་པ་ཡིན་ནམ།” ཞེས་སེམས་ཁྲལ་བྱེད་ཞོར་དེ་
ལྟར་དྲིས། “དོན་དག་ཅིག་ཡོད་དམ།”
མེའེ་སེ་དང་མོའི་གྲོགས་པོ་གཉིས་ཀྱིས་མིང་སྲིང་དེ་གཉིས་ཀྱིས་
གླེང་མོལ་བྱེད་ཀྱིན་པ་རྟོགས་རྗེས། ཡུན་གྱིས་ཕར་ཕྱོགས་སུ་ལོག་
སོང་། ནེ་ཁི་ལོ་རྗོ་ཧྥི་མིང་སྲིང་གཉིས་པོ་སྒེའུ་ཁུང་དང་བར་ཐག་ཉེ་
བའི་འབོལ་ཁྲི་རིང་བོའི་སྟེང་བསྡད་པ་དང་། དེའི་སྟེང་དུ་མི་གཞན་
པའི་དངོས་པོ་འགའ་ཡང་བཞག་འདུག
“ཁ་སང་ཁྱེད་ཚང་ནས་ཕྱིར་ཐོན་རྗེས། ཡང་བསྐྱར་ཕྱིར་སོང་
ནས་དགོངས་དག་ཞུས་ན་འདོད། ཡིན་ཡང་ཁྱེད་ཀྱི་བཟའ་ཟླས་ང་ལ་
ཅི་ཟེར་དོགས་ནས་འགྲོ་འདོད་མ་བྱུང་།” ནེ་ཁི་ལོ་བྷོ་ཧྥི་ཡིས་དེ་ལྟར་
བཤད། “ངེད་གཉིས་ཀྱི་ལྟ་བ་མི་མཐུན་པས་གླེང་མོལ་ལ་བྱས་འབྲས་
བཟང་བོ་མེད། ངའི་སེམས་ཀྱང་སྐྱོ་བོ་བྱུང་།"
གཅེན་མོས “དེ་ངས་ཤེས་ཡོད།”ཅེས་བཤད། “ཁྱོད་ཀྱིས་འཚལ་གི་
མིན་པ་ང་ལ་ཡིད་ཆེས་ཡོད། ཁྱོད་ཀྱིས་ཀྱང་ཤེས་ཐུབ།” ནཱ་ཐཱ་ལེའེ་མིག་
མཐར་མཆུ་མས་བརླན་སོང་། མོས་རང་གི་ནུ་བོའི་ལག་པ་རེག་ཙམ་
བྱས། མོས་སྐད་ཆ་དེའི་ནང་དོན་ཇེ་གསལ་དུ་མ་བཏང་ན་ཡང་། ཁོས་
རང་གི་གཅེན་མོ་ལ་བསམ་ཤེས་བྱ་ཐུབ། མོ་རང་གིས་མིང་སྲིང་ལ་
བཅངས་པའི་བརྩེ་སེམས་དེས་ཁོ་ཡིད་འགུལ་ཐེབས་སུ་བཅུག མོས་
དེ་སྔ་བཤད་འདོད་པ་ནི། རང་གི་ཁྱོ་གར་བཅངས་པའི་ལྷད་མེད་ཀྱི་
བརྩེ་དུང་ལས་གཞན་ད་དུང་མིང་སྲིང་བར་གྱི་བརྩེ་དུང་ཡང་མོར་
མཚོན་ན་རིན་ཆེན་གསེར་ལས་ལྷག་པའི་འདུ་ཤེས་བཟུང་ཡོད་པས།
ཁོ་གཉིས་བར་དུ་བསམ་འཆར་མི་མཐུན་པ་ཅི་དང་གང་བྱུང་ཡང་ཡོད་
ཚད་མོའི་སྡུག་བསྔལ་དུ་འགྱུར་ངེས་ཡིན།
ནེ་ཁི་ལོ་བྷོ་ཧྥི་ཡིས་གློ་བུར་དུ “ཐུགས་རྗེ་ཆེ། ཐུགས་རྗེ་ཆེ།
གཅེན་མོ། ངས་དེ་རིང་ཅི་ཞིག་མཐོང་ཡོད་པ་ཁྱེད་ཀྱིས་ཤེས་སྲིད་
དམ།” ཞེས་བཙོན་པ་གཉིས་པ་དེ་ཚེ་ལས་འདས་པ་ཡིད་ལ་དྲན་ནས་
དེ་ལྟར་བཤད། “བཙོན་པ་གཉིས་བསད་པ་རེད།”
“རྒྱུ་མཚན་ཅིའི་ཕྱིར་བསད་པ་རེད།”
“ཚ་གདུག་ཆེ་རུང་ཁོ་ཚོ་སྒོར་དེད་ཡོང་བས། མི་གཉིས་ལ་ཚ་
གདུག་ཕོག་ནས་ཚེ་ལས་འདས་སོང་།”
“དེ་དཔེ་མི་སྲིད་པ་ཞིག་རེད། ཅི་ཞིག་བྱས་སོང་། དེ་རིང་ཡིན་
ནམ། ད་གན་ཡིན་ནམ།”
“རེད་ལགས། ད་གན་རེད། ངས་དེ་གཉིས་ཀྱི་བེམ་པོ་མཐོང་
བྱུང་།”
ནཱ་ཐཱ་ལེའེ་ཡིས“ཡིན་ཡང་གསོད་དགོས་དོན་དང་གསོད་མཁན་
སུ་རེ།” ཅེས་དྲིས།
ནེ་ཁི་ལོ་བྷོ་ཧྥི་ཁོང་ཁྲོ་མེ་ལྟར་འབར་བཞིན་“ཁོ་ཚོ་བསམ་བཞིན་
དོས་འདེད་བྱེད་མཁན་དག་རེད།” ཅེས་བཤད། རང་གི་གཅེན་མོས་
དོན་དག་འདིར་མོ་རང་གི་ཁྱོ་གའི་ལྟ་བ་དང་གཅིག་མཚུངས་ཡིན་
པར་འདོད་།
“ཨ། དཀོན་མཆོག” ཨ་གྷི་རཱ་ཧྥེ་ནཱ་ཕེ་ཋི་རོ་ཝི་ནཱ་ཁོ་གཉིས་ཀྱི་
གམ་དུ་བཅར་ནས་དེ་ལྟར་བཤད།
ནེ་ཁི་ལོ་བྷོ་ཧྥི་ཡིས “རེད་ཡ། མི་དེ་དག་གིས་མནར་གཅོད་ཇི་
ཙམ་མྱངས་ཡོད་པ། ང་ཚོས་ཅི་ཡང་ཤེས་མེད། འོན་ཀྱང་ང་ཚོས་ཤེས་
དགོས་པ་ཞིག་ལ” ཞེས་སྐུ་དྲག་རྒན་པ་དེར་ལྟ་བཞིན་དེ་ལྟར་བཤད།
སྐུ་དྲག་རྒན་པ་དེས་གསོལ་རས་བཅིངས་ནས་ཆང་བསྲེས་མ་བཞག་
ཡོད་པའི་མདུན་ཅོག་གམ་དུ་བསྡད་པ་དང་། ཁ་ཕྱིར་འཁོར་ནས་ནེ་
ཁི་ལོ་བྷོ་ཧྥི་ལ་མིག་གིས་གཅིག་བལྟས།
ཁོས“ནེ་ཁི་ལོ་བྷོ་ཧྥི” ཡི་མིང་ནས་བོས་བྱུང་། “ཆང་ཉུང་ཙམ་
འཐུང་ནས་དབྱར་ཁའི་ཚ་ངད་མི་སེལ་ལམ། སྒོ་ཕྱི་ནས་ཆང་ཉུང་ཙམ་
འཐུང་ན་དེ་ལས་ལྷག་པའི་སྣང་བ་སྐྱིད་པོ་ཞིག་མི་འདུག”
ནེ་ཁི་ལོ་བྷོ་ཧྥི་ཡིས་བཀའ་དྲིན་དང་བཅས་དང་ལེན་མ་བྱས་པར་
ཁ་ཕྱིར་འཁོར།
ནཱ་ཐཱ་ལེའེ་ཡིས “ཁྱོད་ཀྱིས་དོན་དག་ཅི་ཞིག་བྱེད་རྩིས་ཡོད” ཅེས་
“ངས་རང་ནུས་ལྕོགས་ཚོད་ཀྱིས་དོན་ཞིག་བསྒྲུབ་དགོས། ངས་
ཅི་ཞིག་བསྒྲུབ་དགོས་པ་མི་ཤེས། གང་ལྟར་ཡང་གང་རུང་ཞིག་བསྒྲུབ་
དགོས། ངེས་པར་དུ་རང་ནུས་ཡོད་ཚད་ཀྱིས་བསྒྲུབ་རྒྱུ་ཡིན”
མོས“རེད་ལགས། ངས་ཤེས་སོང་། དེས་ན་ཁྱོད་དང་ཁྱིམ་མི་དེ་
དག་བར” ཞེས་འཛུམ་ཞིག་བསྟན་ནས་ཁོར་ཁཱ་ལྗེན་སི་ལ་ལྟ་ཞོར་དེ་
ལྟར་བཤད“འབྲེལ་བ་རྦད་གཅོད་བྱེད་རྒྱུ་ཡིན་ནམ།”
“འབྲེལ་ཐག་གཙང་གཅོད་བྱེད་དགོས། དེ་ལྟར་ཡིན་ཚེ་ཕྱོགས་
གཉིས་སུ་ལའང་འགྱོད་སེམས་སྐྱེ་མི་སྲིད།”
“ཡིད་སེམས་དངོས་གནས་ཕངས་པ་ཞིག་རེད། ངས་བསམས་ན་
ཡིད་ཕངས་པ་ཞིག་རེད། ང་མོ་ལ་དགའ་བོ་ཡོད།”
ནཱ་ཐཱ་ལེའེ་ཡིས “འུན། དེ་ལྟར་ཡིན་པའི་དབང་དུ་བཏང་རུང་།
ཁྱོད་ཀྱིས་རང་ཐག་རང་བསྡམས་བྱེད་དོན་ཅི་ཡིན།” ཞེས་འཚེར་སྣང་
ངང་དེ་ལྟར་དྲིས། “ཁྱོད་ངེས་པར་རྗེས་འབྲངས་ནས་འགྲོ་དགོས་དོན་
ཅི་ཡིན།”
ནེ་ཁི་ལོ་བྷོ་ཧྥི་ཡིས “ང་ངེས་པར་དུ་འགྲོ་དགོས་པས་ཡིན།”
གཟབ་ནན་གྱིས་དེ་ལྟར་བཤད་པ་དང་། སྐད་ཆའི་དོན་ལ་བརྟགས་ན་
དེའི་ཐད་དུ་གླེང་མོལ་བྱེད་འདོད་མེད་པ་འདྲ། འོན་ཀྱང་གཅེན་མོ་ལ་
རྣམ་འགྱུར་སྣང་མེད་བཟུང་བས་ཁོ་དེ་འཕྲལ་ངོ་ཚ་དང་ནོངས་འགྱོད་
འདྲེས་མ་ཞིག་སྐྱེས། “ངས་སེམས་གཏམ་དམར་རྗེན་མ་ཡོད་ཚད་མོ་
ལ་ཅིའི་ཕྱིར་མ་བཤད་པ་ཡིན་ནམ།” ཁོས་དེ་ལྟར་སྙམ། ཨ་གྷི་རཱ་ཧྥེ་
ནཱ་ཕེ་ཋི་རོ་ཝི་ནཱ་ཡིས་ཀྱང་གསལ་བོར་ཉན་ངེས་ཡིན། ཁོས་གཡོག་
མོ་བགྲེས་མོ་དེར་ལྟ་ཙམ་བྱས་ནས་ཡིད་ལ་དེ་ལྟར་དྲན། ཨ་གྷི་རཱ་ཧྥེ་
ནཱ་ཕེ་ཋི་རོ་ཝི་ནཱ་དང་གཅེན་མོ་གཉིས་མཉམ་དུ་ཡོད་པས། ཁོས་རང་
གི་ཆོད་སེམས་གཅེན་མོར་ཐེངས་ཤིག་ལ་གསལ་བོར་བཤད་པར་སྐུལ་
ལྕགས་ཐེབས་ངེས་པར་འདོད།
“ཁྱོད་ཀྱིས་ངས་ཁཱ་ཋོ་ཤཱ་དང་གཉེན་སྒྲིག་འདོད་པའི་གནས་ཚུལ་
དེ་བཤད་བསམ་པ་ཨེ་ཡིན། དོན་ངོ་མར་ངས་སེམས་ཐག་བཅད་དེ་
མོ་དང་གཉེན་སྒྲིག་འདོད་པ་དེ་མོས་དང་ལེན་མ་བྱས།” ཁོའི་སྐད་ལ་
འདར་ཤ་རྒྱག་བཞིན་དེ་ལྟར་བཤད། དེའི་སྐོར་གླེང་ཐེངས་རེར་ཁོ་དེ་
ལྟར་རང་ཡིན།
“མོ་རང་ཉིད་བློས་གཏོང་བྱ་དགོས་རུང་ངས་བློས་སུ་བཏང་བར་
མོས་དང་ལེན་མ་བྱས། མོ་རང་གི་གནས་ཚུལ་ལ་གཞིགས་ན་མོས་
བློས་བཏང་བྱས་པ་མང་དྲགས་སོང་། ངས་དེ་འདྲའི་བློས་སུ་བཏང་བ་
དག་དང་ལེན་བྱ་མི་འདོད། གལ་ཏེ་དེ་ནི་ངར་ཤུགས་སྐྱེད་པ་ཞིག་ཏུ་
བརྩི་བཞིན་ཡོད་ཚེ། ངས་ད་ལྟ་སེམས་ཐག་རྦད་གཅོད་ཀྱིས་མོའི་རྗེས་
འབྲངས་ནས་འགྲོ་རྒྱུ་ཐག་བཅད་པ་ཡིན། མོ་གང་དུ་སོང་ཡང་ངས་
མོའི་རྗེས་བསྙེགས་ནས་དེ་གར་འགྲོ་བར་མ་ཟད། ད་དུང་རང་གི་ནུས་
པ་ལྕོགས་ཚོད་ཀྱིས་མོའི་སྡུག་བསྔལ་སེལ་རོགས་བྱེད་རྒྱུ་ཡིན།”
གཅེན་མོས་ཚིག་གཅིག་ཀྱང་མ་སྨྲས་པར་བསྡད་པ་ལ། ཨ་གྷི་
རཱ་ཧྥེ་ནཱ་ཕེ་ཋི་རོ་ཝི་ནཱ་ཡིས་དོགས་མི་བདེ་བའི་མིག་གིས་ནཱ་ཐཱ་ལེའེ་
ལ་བལྟས་ནས་མགོ་བོ་འཕྲེད་དུ་གཡུགས། སྐབས་དེར། དེ་སྔའི་མི་
དེ་དག་བུད་མེད་མགྲོན་པོའི་འཁོར་སྒུག་ཁང་ནས་ཕྱིར་ཐོན་པ་དང་།
སྔར་བཞིན་ཡིད་དུ་འོང་བའི་ཧྥེ་ལེབ་དང་སྒོ་སྲུང་བས་གོར་ཁྲིའུ་ནང་
བསྡད་ཡོད་པའི་སྐུ་དྲག་གི་ལྕམ་མོ་བཀྱགས་ནས་ཐོན་པ་དང་། ལྕམ་
མོས་གཡོག་པོ་དག་ལ་གོམ་མཚམས་འཇོག་དགོས་པའི་བཀའ་བཏང་
ནས། ནེ་ཁི་ལོ་བྷོ་ཧྥི་ལ་ལག་བརྡ་ཞིག་བཏང་བྱུང་ལ། ཐང་ཆད་འུ་ཐུག་
གི་ཉམས་ཤིག་ཀྱང་མངོན་གྱིན་ལག་པ་ཡ་གཅིག་བསྲིངས་ནས་སྐྲག་
སྣང་གིས་ཁེངས་བཞིན་ཁོས་ཤུགས་ཀྱིས་ལག་འཇུ་བྱེད་པར་སྒུག་ཡོད།
མོས “འཆི་ལ་ཁད་བྱས་སོང་།” ཚ་གདུག་ཆེ་བའི་གནམ་གཤིས་
ལ་དེ་སྐད་ཟེར།
“ངས་བཟོད་བསྲན་བྱེད་དཀའ་ཚོད་རེད། འདི་འདྲིའི་གནམ་
གཤིས་ཀྱིས་མི་བསོད་ངེས་རེད།” དེའི་འཕྲོར་མོས་ཨུ་རུ་སུའི་ནམ་ཟླ་
གདུག་རྩུབ་ཡིན་ཚུལ་སྐོར་མང་བོ་ལབ་བྱུང་། ཡང་ནེ་ཁི་ལོ་བྷོ་ཧྥི་ཁོ་
ཚང་ལ་ཕེབས་དགོས་ཚུལ་གྱི་རེ་བའང་ཞོར་དུ་བཏོན་རྗེས། གོར་ཁྲིའུ་
འགྱོགས་མཁན་གྱི་གཡོག་པོ་དག་ལ་མུ་མཐུད་དུ་ལམ་ལ་ཆས་དགོས་
པའི་བརྡ་བརྒྱབ། “ཁྱེད་རང་ངེས་པར་དུ་ཕེབས་རོགས་གནོངས།” མོ་
གོར་ཁྲིའུ་སྟེང་དུ་བསྡད་དེ་གདོང་རིང་བོ་དེ་ཚུར་འཁོར་ནས་ཡང་
བསྐྱར་ནེ་ཁི་ལོ་བྷོ་ཧྥི་ལ་དེ་ལྟར་བཤད།
སྐུ་དྲག་གི་ལྕམ་མོ་འཁོར་དང་བཅས་པ་གཡས་ངོས་ཀྱི་སྤུས་དག་
འཁོར་སྒྲོམ་ཕྱོགས་སུ་ཕྱིན་པ་རེད། ནེ་ཁི་ལོ་བྷོ་ཧྥི་དང་ཏི་རཱ་སི། ལག་
དོ་བ་བཅས་མཉམ་དུ་གཡོན་ཕྱོགས་ཀྱི་འཁོར་སྒྲོམ་དུ་སོང་། “མི་འདི་
བདག་གི་འགྲོ་རོགས་ཡིན།” ནེ་ཁི་ལོ་བྷོ་ཧྥི་ཡིས་ཏི་རཱ་སི་བསྟན་ནས་
གཅེན་མོ་ལ་མཚམས་སྦྱོར་བྱས། ཏི་རཱ་སི་ཡི་ལས་དབང་ཁོས་ཐེངས་
སྔོན་མར་གཅེན་མོར་བཤད་མྱོང་བ་ནང་བཞིན་རེད།
“ཁྱོད་དངོས་གནས་འཁོར་སྒྲོམ་གསུམ་པའི་ནང་སྡོད་རྒྱུ་ཡིན་
ནམ།” ནཱ་ཐཱ་ལེའེ་ཡིས་ནེ་ཁི་ལོ་བྷོ་ཧྥི་འཁོར་སྒྲོམ་གསུམ་པའི་གམ་དུ་
བསྡད་པ་དང་། ལག་དོ་བ་དང་ཏི་རཱ་སི་གཉིས་ཀྱིས་ལམ་ཆས་བཟུང་
ནས་འཁོར་སྒྲོམ་དེར་འགོས་སོང་བ་མཐོང་འཕྲལ་དེ་ལྟར་དྲིས།
“ཡིན་ལགས། སྟབས་བདེ་བཟོ་ཆེད་ཡིན། ང་དང་ཏི་རཱ་སི་གཉིས་
མཉམ་དུ་འཁོར་སྒྲོམ་དེའི་ནང་སྡོད་ངེས་ཡིན།”ཁོས་དེ་ལྟར་བཤད།
“འོ། ད་དུང་བཤད་རྒྱུ་ཞིག་ལ། ངས་ད་སྔའི་བར་དུ་ཁོའོ་སི་མེན་
སི་ཀེ་ན་ཡོད་པའི་ས་ཞིང་དེ་དག་ཞིང་བར་བགོས་མེད། གལ་ཏེ་ང་ཚེ་
ལས་འདས་ཚེ། ཁྱོད་ཀྱི་བྱིས་པ་ཚོས་རྒྱུད་འཛིན་བྱ་ཆོག”
ནཱ་ཐཱ་ལེའེ་ཡིས “དྷི་མེ་ཏེའེ། སྐད་ཆ་དེ་འདྲ་མ་གསུང་རོགས།”
ཞེས་བཤད།
“གལ་སྲིད་ས་ཞིང་ཞིང་བ་རྣམས་ལ་གནང་ཡོད་པའི་དབང་
དུ་བཏང་ན་ཡང་། ངས་དོན་དག་ཅིག་ཅིས་ཀྱང་གསལ་བཤད་བྱེད་
དགོས། དེ་ནི་བདག་གི་དངོས་རྫས་གཞན་དག་ཁོ་ཚོར་སྤྲོད་རྒྱུ་དེ
ཡིན། ང་ཧ་ལམ་གཉེན་སྒྲིག་མི་སྲིད་ལ། གཉེན་སྒྲིག་རུང་བྱིས་པ་སྐྱེ་
མི་སྲིད་པས......”
ནཱ་ཐཱ་ལེའེ་ཡིས“དྷི་མེ་ཏེའེ། སྐད་ཆ་དེ་འདྲ་མ་གསུང་རོགས།ངས་
ཁྱེད་ལ་ཞུ་བ་བྱེད།” ཅེས་བཤད་ནའང་། མོས་སྐད་ཆ་དེ་དག་ཐོས་རྗེས་
དགའ་སྤྲོ་དཔག་མེད་སྐྱེས་ཡོད་པ་ནེ་ཁི་ལོ་ཀྟོ་ཧྥི་ལ་ཚོར་ཤེས་བྱུང་
ནེ་ཁི་ལོ་བྷོ་ཧྥི་ཉི་འོད་ཀྱིས་བསྐེམ་ཏེ་ནག་ཅིང་དྲི་ངན་འཐུལ་བའི་
འཁོར་སྒྲོམ་དུ་བསླེབས་པ་དང༌། ཡང་མྱུར་དུ་འཁོར་སྒྲོམ་མཇུག་གི་
སྟེགས་བུ་ཆུང་བའི་སྟེང་བུད། ཁོའི་གཅེན་མོའི་མགོ་ལ་དར་སྲོལ་ཆེ་
བའི་ཞྭ་མོ་ཞིག་གྱོན་ཡོད་པ་དང་། དཔུང་རྒྱན་གཡོག་ནས་ཨ་གྷི་རཱ་
ཧྥེ་ནཱ་ཕེ་ཋི་རོ་ཝི་ནཱ་དང་མཉམ་དུ་འཁོར་སྒྲོམ་གྱི་ཉེ་སར་ལངས་འདུག
གླེང་གཞི་ཞིག་འཚོལ་བཞིན་ཡོད་ཀྱང་ཅི་ཞིག་གླེང་དགོས་པ་མ་ཤེས་
པར་ལུས།
མོས་མྱུར་དུ “འཕྲིན་ཡིག་བསྐུར་རོགས།” ཞེས་བཤད་ཀྱང་། དེ་
ཆ་འགྲིག་པོ་ཞིག་མིན་པ་གཞི་ནས་ཤེས། གཙོ་བོ་མིང་སྲིང་གཉིས་
ཀས་སྔོན་ཞིག་ཏུ་མི་ལ་སྐྱེལ་མ་བྱེད་དུས་གོམས་སྲོལ་རྙིང་བ་དེར་
འཕྱ་སྨོད་བྱས་མྱོང་བས་ཡིན། རྒྱུ་ནོར་དང་རྒྱུད་འཛིན་སྐོར་གླེང་མ་
ཐག ཁོ་མིང་སྲིང་གཉིས་ཀྱི་བརྩེ་དུང་ལ་ཕོག་ཐུག་བཟོས་འོངས་ལ།
མིང་སྲིང་གཉིས་ཀྱི་འབྲེལ་བ་ཡང་སྔོན་ཆད་ལས་སེམས་ཐག་ཇེ་རིང་
དུ་སོང་བའི་ཚོར་སྣང་བྱུང་། མེ་འཁོར་ལམ་ལ་ཆས་སོང་། མོས་མགོ་
བོ་ལྡེམ་ཙམ་བྱས་ཏེ། ཡིད་རབ་ཏུ་སྡུག་པའམ་བརྩེ་སེམས་ལྡན་པའི་
མདངས་ཤིག་བསྟན་ནས། “འུན། སླར་ཡང་མཇལ། དྷི་མེ་ཏེའེ། སླར་
ཡང་མཇལ།” མོའི་སེམས་དེ་ལས་ལྡོག་སྟེ་དགའ་སྤྲོ་ཞིག་གིས་ཁེངས།
འོན་ཀྱང་འཁོར་སྒྲོམ་ཡུན་གྱིས་རིང་དུ་གྱེས་པ་ན། མོ་དང་ནུ་བོའི་
མོའི་ངོ་གླེང་མོལ་བྱས་པ་དག་ཁྱོ་གར་ཇི་ལྟར་བཤད་བསམ་དུས།
མདངས་རྦད་དེ་གཟབ་ནན་དང་འཚབ་འཚུབ་དུ་གྱུར།
ནེ་ཁི་ལོ་བྷོ་ཧྥི་ནི་རང་གི་གཅེན་མོར་མིང་སྲིང་བར་གྱི་དུང་ཞེན་
བཅངས་ཡོད་མཁན་ཞིག་ཡིན། ཁོའི་དོན་དག་ཡོད་ཚད་མོར་སྦ་
གསང་བྱེད་མི་སྲིད། དེ་ལྟར་ཡིན་ཡང་། དུས་ད་ལྟ་མོ་དང་ལྷན་དུ་
འཛོམས་ན་དོགས་མི་བདེ་བ་དང་ཁ་སྐྱེངས་དགོས་པ་བྱུང་བས། མྱུར་
བ་མྱུར་དུ་མོ་དང་ཁ་བྲལ་ནས་རང་སར་སོང་ན་ཅི་མ་རུང་སྙམ། སྔོན་
ཆད་ཁོ་དང་མིང་སྲིང་གི་བརྩེ་སེམས་ལྡན་པའི་ནཱ་ཐཱ་ལེའེ་དེ་གར་སོང་
མི་ཤེས་ལ། དེའི་ཤུལ་དུ་ལུས་ཡོད་པ་ནི་ཁ་སྤུ་སོབ་སོབ་དང་སྐྱི་པགས་
ཅུང་ནག་པའི་ཁྱོ་ག་ལྟ་ལོག་དེའི་བྲན་གཡོག་ཏུ་གྱུར་འདུག་པ་དེ་རེད།
ཁོ་དང་གཅེན་མོ་གཉིས་ཀྱིས་མོའི་ཁྱོ་གས་དོ་ཁུར་བྱེད་སྤྲོ་བའི་སྐོར་ལ་
གླེང་མོལ་བྱེད་སྐབས། ཡང་གཅིག་བཤད་ན་ས་ཞིང་ཞིང་བར་བགོ་
བ་དང་ཤུལ་ནོར་རྒྱུད་འཛིན་བྱེད་པའི་གནད་དོན་སྐོར་གླེང་སྐབས་ད་
གཟོད་མོའི་གདོང་ལ་དགའ་སྣང་གི་ཉམས་ཤིག་འཆར་སྲིད་པ་ནེ་ཁི་
ལོ་བྷོ་ཧྥི་ཡིས་དེ་གསལ་བོར་རྟོགས་ཡོད།
དེའི་དབང་གིས་ཁོ་སེམས་སྡུག་གི་ཀློང་དུ་ཚུད།
དྲུག
འཁོར་སྒྲོམ་ཨང་གསུམ་པ་ཉིན་གང་བོ་ཉི་མའི་ཚ་བར་ལྡེ་བའི་
ཁར་མི་མང་བོ་འཚངས་ཡོད་པ་དང་། ཚ་གདུང་གི་མནར་བས་
དབུགས་ཀྱང་ལེན་དཀའ་བའི་ཚོད་དུ་སླེབས། ནེ་ཁི་ལོ་ཀྟོ་ཧྥི་འཁོར་
སྒྲོམ་མཇུག་གི་སྟེགས་བུ་ཆུང་བའི་སྟེང་ཡུན་རིང་ལ་བསྡད་པ་ལས་
ཕྱིར་འཁོར་སྒྲོམ་ནང་དུ་མ་ལོག
དེ་ག་ནས་ཀྱང་མཁའ་དབུགས་གཙང་མ་ཞིག་རྔུབ་མི་ཐུབ། མེ་
འཁོར་མཐའ་འཁོར་གྱི་ཁང་བ་དག་དང་ཡུན་གྱིས་བར་ཐག་ཇེ་རིང་དུ་
བྲལ་རྗེས་འཁོར་སྒྲོམ་ནང་མདའ་རླུང་སྒོ་ལྷགས་ཅུང་བྱུང་བས་ནེ་ཁི་
ལོ་བྷོ་ཧྥི་ཡིས་ད་གཟོད་མགོ་བོ་ཡར་དགྱེ་ནས་དབུགས་རིང་ཞིག་ཤེད་
ཀྱིས་རྔུབས།
ཁོས “རེད་ལགས། ཁོ་ཚོ་གཞན་གྱིས་བསད་པ་རེད།” ཅེས་ལྐོག་
ཏུ་གཅེན་མོར་བཤད་པའི་སྐད་ཆ་བསྐྱར་ཟློས་ཤིག་བྱས། དེ་རིང་ཁོའི་
སེམས་ལ་སྣང་བརྙན་སྣ་ཚོགས་འཆར་གྱིན་ཡོད། དུས་ད་ལྟ་བཙོན་པ་
ཚེ་འདས་གཉིས་པའི་ཡིད་དུ་འོང་བའི་ངོ་གདོང་དང་། འཛུམ་དམུལ་
དམུལ་གྱི་མཆུ་ཏོ། དབྱེས་ཆེ་བའི་དཔྲལ་བ། སྐྲ་ལོ་ཤེད་ཀྱིས་བཞར་
བས་མགོ་ལྤགས་ཁ་དོག་ལྗང་ནག་ཡིན་པའི་ཀླད་སྐོགས་དང་གཡས་
གཡོན་དུ་ཆེ་ཆུང་རན་པའི་རྣ་བ་གཉིས་བཅས་ཁོའི་མིག་ལམ་དུ་
བརྙན་རིས་ཇི་བཞིན་གསལ་བོར་མངོན་བྱུང་།
སྐྲག་དགོས་པ་ཞིག་ལ་གཞན་གྱིས་བསད་སོང་བ་དེ་རེད། ཡིན་
ཡང་ཁོ་གསོད་མཁན་སུས་ཀྱང་མི་ཤེས་མོད། ཁོ་དངོས་གནས་བསད་
པ་རེད། ཁོ་ཡང་བཙོན་པ་གཞན་དག་དང་འདྲ་བར་མཱ་སི་ལན་ནེ་ཁོ་ཧྥི
ཡི་བཀའ་བཀོད་ལྟར་ལྟ་སྐྱེལ་བྱས་པ་ཞིག་རེད། མཱ་སི་ལན་ནེ་ཁོ་ཧྥི་ནི་
སྤྱི་དོན་སྤྱི་གཉེར་བྱེད་མཁན་ཞིག་ཡིན། ཁོས་པར་དུ་བཀོད་ཟིན་པའི་
གཞུང་ཡིག་སྟེང་དུ་མིག་ལ་གཟན་པའི་བྲིས་ཀྱི་མིང་ཡིག་བྲིས་པ་ཙམ་
ལས། ཁོས་འགན་འཁྲི་རང་འཁུར་བྱེད་དགོས་པ་ཡེ་ནས་མི་འདོད་དེ།
བཙོན་པའི་ལུས་པོར་བརྟག་དཔྱད་བྱེད་མཁན་གྱི་བཙོན་ཁང་གི་སྨན་
པས་འགན་ལེན་བྱེད་དགོས་པ་དེ་བས་མི་འདོད། སྨན་པ་དེས་ནན་
ཏན་གྱིས་རང་གི་ལས་འགན་ལག་བསྟར་བྱས་ཏེ། ལུས་ཟུངས་ངན་པའི་
བཙོན་པ་བདམས་རྒྱུ་དེ་ཡིན་ལ། ཉི་མར་ཚ་གདུག་ཆེ་བ་ཡིད་ལའང་
དྲན་མི་སྲིད། བཙོན་པ་སྒོ་ཕྱི་རུ་ལྟ་སྐྱེལ་བྱས་པའང་ཧ་ཅང་འཕྱི་ལ་
འཚང་ཁ་ཤིག་ཤིག་གིས་འཁོར་སྒྲོམ་གཅིག་ཏུ་མི་འཇུག་ཀ་མེད་ཡིན་པ་
དག་ཁོས་སྣང་འཇོག་མི་བྱེད་པས་ཚེ་འདས་བཙོན་པ་དེ་གཉིས་ཀྱི་འཆི་
རྐྱེན་ཁོས་འགན་ལེན་བྱེད་དགོས་པ་རྦད་དེ་མི་འདོད་དོ། །
བཙོན་ཁང་གི་འགན་འཛིན་པས་བཀའ་ལག་བསྟར་བྱས་ཏེ། ནམ་
ཞིག་གི་ཉིན་སྡུག་ལས་བྱེད་དགོས་པའི་བཙོན་པ་དང་བཙོན་མ། ས་
མཐར་སྤྱུགས་པའི་བཙོན་པ་རྣམས་ལམ་དུ་བསྐྱལ་རྒྱུ་ཁོ་ན་ཡིན། ལྟ་
སྐྱེལ་དཔོན་གྱིས་ཀྱང་འགན་ལེན་བྱེད་དགོས། ཁོའི་ལས་འགན་གཙོ་
བོ་ནི་མིང་དེབ་ནང་ལྟར་བཙོན་པ་དང་བཙོན་མ་མང་བོ་ཚང་རྩིས་
བྱས་ཏེ་གོང་རིམ་གྱི་གཏན་ཁེལ་ལྟར་ལམ་བར་དུ་དེ་དག་ལྟ་སྐུལ་འོག་
ནས་སྐྱེལ་མ་བྱེད་རྒྱུ་དེ་ཡིན།
ཡིན་ཡང་། བསམ་ཡིད་ལས་འདས་པ་ཞིག་ལ་ནེ་ཁི་ལོ་བྷོ་ཧྥི་ཡིས་
མཐོང་བ་ལྟར། གཟུགས་སྟོབས་ཤུགས་ཆེ་བའི་བཙོན་པ་གཉིས་ཀྱིས་
བཟོད་གླགས་མ་ནུས་པར་འཆི་ལམ་དུ་བཞུད། སུ་ཞིག་གིས་བཟོས་
པ་མ་རེད་ལ། སུས་ཀྱང་འགན་འཁུར་མི་དགོས་མོད། འོན་ཀྱང་མི་དེ་
གཉིས་འཚལ་གི་བསད་སོང་བ་བདེན་པར་གྲུབ་ཐུབ། མཐར་གཏུག་
ན་མི་འདིའི་རིགས་ཀྱི་འཆི་རྐྱེན་ལ་འགན་འཁུར་མི་སྲིད་པའི་མི་དེ་
དག་གིས་བསད་པ་རེད།
ནེ་ཁི་ལོ་བྷོ་ཧྥི་ཡིས “དེའི་དབང་གིས་གནས་ཚུལ་འདིའི་རིགས་
བྱུང་བ་རེད།”ཅེས་སེམས་ལ་དེ་ལྟར་དྲན།
ནེ་ཁི་ལོ་བྷོ་ཧྥི་ཡི་སེམས་ལ“མངའ་དཔོན་དང་། བཙོན་ཁང་གི་
འགན་འཛིན་པ། ཉེན་རྟོག་པའི་མགོ་ཁྲིད། ཉེན་རྟོག་པ་བཅས་མི་
དེ་དག་གི་བསམ་པར། འཛམ་བུ་གླིང་ན་ལམ་ལུགས་འདི་འདྲ་ཞིག་
འདུག་སྟེ། ལམ་ལུགས་དེ་ལྟར་ན། མི་དང་མིའི་དབར་འབྲེལ་བ་ཟབ་
མོ་ཆགས་མི་དགོས་འདོད། དྲང་མོར་བཤད་ན། མཱ་སི་ལན་ནེ་ཁོ་ཧྥི་
ཡིན་ན་འདྲ། བཙོན་ཁང་གི་འགན་འཛིན་པ་ཡིན་པས་ཆོག ལྟ་སྐྱེལ་
དཔོན་ཡང་རུང་། ཚང་མ་མངའ་དཔོན་དང་བཙོན་ཁང་གི་འགན་
འཛིན་པ། དམག་དཔོན་གྱི་གོ་གནས་རེག་མེད་པའི་དབང་དུ་བཏང་
ན༑ ཚ་གདུག་གིས་མནར་བའི་ཉིན་མོར་ལྷན་ཅིག་ཏུ་འཚངས་ནས་
ལམ་དུ་ཆས་རུང་ངམ། འདས་པོ་དེ་གཉིས་རྐྱེན་ལམ་དུ་བརྫངས་པའི་
རྒྱུ་རྐྱེན་ལའང་བསམ་བློ་བཞི་གསུམ་བཅུ་གཉིས་གཏོང་ངེས་ཡིན། དེ་
ལྟར་ཡིན་ཡང་། ལམ་བགྲོད་བྱ་དགོས་ཀྱང་ལམ་བར་དུ་མ་མཐའ་
ཡང་ཐེངས་ཉི་ཤུར་ངལ་གསོ་བྱེད་ངེས་ཡིན། གལ་ཏེ་ཁོ་ཚོའི་ཁྲོད་དུ་
དབུགས་རྔུབ་དཀའ་བ་དང་ལུས་སྟོབས་ཟད་པའི་མི་ཡོད་ཚེ་དེ་ལ་ཆུ་
སྟེར་པ་དང་སྲིབ་འཁྱག་གི་སར་ངལ་གསོ་བྱེད་དུ་འཇུག་པ་རེད། ཡང་
བློ་ཡིད་ལས་འདས་པའི་དོན་རྐྱེན་བྱུང་སྐབས་དེ་ལ་བརྩེ་སེམས་དང་
སྙིང་རྗེ་བོ་བྱེད་སྲིད། ཁོ་ཚོས་དེ་ལྟར་མི་བྱེད་ལ་མི་གཞནཔ་ལའང་དེ་
འདྲ་བྱེད་དུ་མ་བཅུག དེ་ཡང་ཁོ་ཚོས་ཁྲིམས་ཐག་བཅད་པ་དག་ལ་
མི་ཡི་འདུ་ཤེས་མི་འཛིན་ལ། ཁོ་ཚོས་དེ་དག་ལ་འགན་འཁུར་དགོས་
པའང་མཐོང་མ་སོང་། དེ་དག་གིས་དཔོན་གནས་དང་སྒྲིག་སྲོལ་
ལམ་ལུགས་ནི་ཡོད་ཚད་ལས་དཔང་འཛིན་ས་དང་མཐོང་ཆེན་བྱེད་
ཡུལ་དུ་གྱུར་ལ། མི་དང་མིའི་བར་གྱི་འབྲེལ་བ་དང་མི་ཡིས་མིར་སྒྲུབ་
དགོས་པའི་འོས་འགན་དག་མཐོང་ཆུང་སྣང་མེད་དུ་འཛིན་པའི་འདུ་
ཤེས་བཟུང་ཡོད། དོན་དེའི་གནད་དོན་གྱི་ཡང་སྙིང་ཡང་དེ་ཡིན།”
བསམས།
“འཇིག་རྟེན་ན་བྱམས་བརྩེ་ལས་ལྷག་པའི་དངོས་པོ་ཞིག་ཡོད་
པ་ཁས་ལེན་ཚེ། མ་མཐའ་དུས་ཚོད་གཅིག་རིང་ཁས་བླངས་ཀྱང་
ཆོག ཡང་ན་དུས་དམིགས་བསལ་ཅན་དུ་མ་གཏོགས་ཁས་མི་ལེན་
པ་ཡིན་ནའང་། གཞན་ལ་གནོད་པའི་ཉེས་སྤྱོད་སྒྲུབ་རྒྱུར་དོགས་
ཟོན་མི་བྱེད་ཅིང་། སྒྲུབ་པའི་སྐབས་སུ་ཡང་རང་གིས་ཉེས་སྤྱོད་སྒྲུབ་
པར་མི་བསམ་མོ།”
ནེ་ཁི་ལོ་ཀྟོ་ཧྥི་ནི་བསམ་གཞིགས་ཀྱི་ཀློང་དུ་ཡལ་པས། གནམ་
གཤིས་ལ་འགྱུར་ལྡོག་བྱུང་བའང་ཚོར་མ་ཐུབ། ཁྲི་གདུགས་ཉི་མ་
མདུན་ངོས་ཀྱི་སྤྲིན་པས་གཡོག་ཡོད་ཅིང་།ནུབ་ཕྱོགས་ཀྱི་གནམ་སའི་
འབྲེལ་མཚམས་སུ་སྐྱ་ཞིང་མཐུག་པའི་ཆར་སྤྲིན་ལྡང་འོངས་ལ། རྒྱང་
ཐག་རིང་བའི་ས་ཞིང་དང་རི་ཐང་གི་བར་སྣང་དུ་ཆར་བ་ཤུགས་ཀྱིས་
བབས་བྱུང༌། ཆར་སྤྲིན་དེས་རློན་གཤེར་གྱི་མཁའ་དབུགས་བསྐྱལ་
ནས་ཐོན་པ་དང་། མཚམས་རེར་གློག་ཞགས་འཁྱུག་པས་ཆར་སྤྲིན་
སྐྱ་བོ་དེ་གས་སྲུབས་བཟོས་པ་ལྟར་བྱེད་སྲིད་ལ། འབྲུག་སྒྲ་ལྡིར་ལྡིར་
དང་མེ་འཁོར་ཇེ་མགྱོགས་སུ་ཕྱིན་པའི་སྒྲ་གཉིས་གཅིག་ཏུ་བསྡུས་
ཤིང་། ཆར་སྤྲིན་དང་བར་ཐག་ཇེ་ཉེ་རུ་གྱུར་པས། ཆར་བ་ཤག་ཤག་
ངང་འཁོར་སྒྲོམ་མཇུག་གི་སྟེགས་བུ་ཆུང་བའི་སྟེང་བབས་བྱུང་ལ། ནེ་
ཁི་ལོ་བྷོ་ཧྥི་ཡི་ལྭ་བའི་སྟེང་དུའང་བབས་བྱུང་། ཁོ་སྟེགས་བུ་ཆུང་བ་དེའི་
གྲུ་ཟུར་ཞིག་ཏུ་ལངས་ནས་མཁའ་དབུགས་བསིལ་མོ་དང་ཡུན་རིང་
ཐན་སྐམ་བྱུང་བའི་ས་གཤིས་དང་ལོ་ཏོག་གི་དྲི་མ་ཤུགས་ཀྱིས་རྔུབས་
པ་དང་། མིག་མདུན་དུ་མྱུར་གྱིས་རྒྱུ་བཞིན་པའི་སིལ་ཏོག་ར་བ་དང་
ནགས་ཚལ། སྨིན་རན་པའི་གྲོ་ཞིང་། སྔོ་ལྗང་ལྗང་གི་ཡུག་པོ་དང་།
མེ་ཏོག་རྣམ་པར་བཞད་པའི་ཞོག་ཁོག་གི་ལོ་མ་སོགས་ལ་ལྟ་བཞིན་
དྲི་ངད་ལྡང་བའི་གྲོང་གསེབ་གྱི་རྣམ་པ་མིག་གི་དགའ་སྟོན་དུ་གྱུར་བ་
དང་། ས་གཞི་ཆེན་པོའི་བྱ་དངོས་ཡོད་དོ་ཅོག་ལ་བཀྲག་རྩི་བྱུགས་པ་
དང་གཉིས་སུ་མ་མཆིས་པར་ཁ་དོག་སྣ་ཚོགས་ཀྱིས་ཕྱུག་པས་ཡིད་
གར་འོང་ཞིང་ལྟ་ན་སྡུག་པ་ཞིག་རེད།
ནེ་ཁི་ལོ་བྷོ་ཧྥི་ཡིས “བོབས་ཡ། མུ་མཐུད་དུ་བོབས།” ཞེས་ཆར་
བ་ཤུགས་ཀྱིས་འབབས་བཞིན་པ་དང་སྐྱེས་སྟོབས་ཀྱི་དཔལ་འབར་
བའི་ས་ཞིང་དང་ལོ་ཏོག་སྣ་ཚོགས་མཐོང་བས་དགའ་བ་འབུམ་གྱིས་
མྱོས་ནས་དེ་སྐད་ཟེར།
ཆར་བ་ཆེན་པོ་བབས་ནས་ཅུང་ཙམ་ལས་མ་འགོར་བར། ཆར་
སྤྲིན་དུམ་བུ་ཆར་ཆུ་རུ་གྱུར་ནས་མར་བབས་པ་དང་། དུམ་བུ་རླུང་གི་
རྒྱུ་བ་དང་བསྟུན་ནས་གནས་གཞན་དུ་ཆད་སོང་། དེའི་འཕྲོར་དྲག་
ཆར་རྗེས་ཀྱི་ཆར་བ་ཟིམ་ཟིམ་རེད་ལ། ཐད་ཀར་བརླན་པར་བཟོས་
པའི་ས་གཞིའི་སྟེང་འབབ་ཀྱིན་ཡོད། ཉི་མ་ཡང་བསྐྱར་ཆུ་བཞོན་
དཀར་པོའི་ཕག་ལས་ཕྱིར་མངོན་པ་དང་། ནོར་འཛིན་སྒེག་མོའི་བྱ་
དངོས་ཡོད་ཚད་བཀྲག་མདངས་བཞད། ཤར་ཕྱོགས་ཀྱི་གནམ་སའི་
འབྲེལ་མཚམས་སུ་ལྟ་ན་སྡུག་པའི་འཇའ་ཚོན་ཤར་འོངས་ལ། སྨུག་
མདོག་ཧ་ཅང་གསལ་བོ་ཡིན་ནའང་ཇ་ཡུད་ཙམ་གྱིས་ཡལ་སོང་།
ནེ་ཁི་ལོ་བྷོ་ཧྥི་ཡིས “འོ། ད་གན་ངས་ཅི་ཞིག་དྲན་གྱིན་ཡོད་དམ།”
ཞེས་རང་ལ་དྲན་པ་བསླངས། དེའི་སྐབས་སུ་རང་བྱུང་ཁམས་ཆེན་
པོས་བསྩལ་པའི་འགྱུར་བག་སྣ་ཚོགས་ཡོངས་སུ་མཇུག་རྫོགས་པ་
བཞིན། མེ་འཁོར་ནི་གཏིང་ཟབ་པའི་ལུང་རིང་ཞིག་ཏུ་བསླེབས་བྱུང་།
“རེད་ཡ། བཙོན་ཁང་གི་འགན་འཛིན་པ་དང་ལྟ་སྐྱེལ་དཔོན། དེ་
ལས་གཞན་པའི་དཔོན་གསར་རེག་ཡོད་པའི་མི་ཐམས་ཅད་སྔོན་མ་
ནས་མི་བྱམས་སེམས་ཅན་ཡིན། ཁོ་ཚོ་གདུག་རྩུབ་ཏུ་གྱུར་པའི་རྐྱེན་
གཙོ་བོ་ཁོ་ཚོས་དཔོན་གནས་རེག་ཡོད་པས་རེད། ངས་དེའི་སྐོར་ལ་
བསམ་བློ་གཏོང་གིན་ཡོད་པ་མིན་ནམ།"
“ཁོ་ཚོ་ཐོབ་དང་གོ་ས་ཡོད་པའི་དབང་གིས་མི་དང་མིའི་བར་གྱི
མཛའ་བརྩེ་སེམས་ལ་དྲན་མི་སྲིད་པ་དེ་དཔེར་ན། རྡོ་གཅལ་བཏང་
བའི་ས་ངོས་སུ་ཆུ་མི་འཐིམ་པ་ལྟ་བུ་རེད།"
ནེ་ཁི་ལོ་ཀྟོ་ཧྥི་ཡིས་ལྕགས་ལམ་འགྲམ་གཉིས་སུ་རྡོ་གཅལ་ལས་
བཟོས་པའི་གཟར་ཐུར་དག་ལ་ལྟ་བཞིན་དེ་ལྟར་འདོད།
ཆར་ཆུ་རྡོ་གཅལ་དུ་བབས་པ་ན་ས་འོག་ཏུ་མི་ཐིམ་པར་མར་
བཞུར་པ་མཐོང་བྱུང་། ནེ་ཁི་ལོ་བྷོ་ཧྥི་ཡི “གྲོག་རོང་འགྲམ་གཉིས་ཀྱི་
གཟར་ཐུར་ལ་རྡོ་གཅལ་གཏང་དགོས་པའི་ངེས་པ་མེད། ས་འདི་དག་
ཏུ་ཡང་ལོ་ཏོག་དང་རྩི་ཤིང་སྣ་ཚོགས་སྐྱེ་ཆོག་པ་ཞིག་ཡིན་ཡང་། ད་ལྟ་
རྩྭ་རྐང་ཉག་གཅིག་ཀྱང་སྐྱེ་ས་མི་འདུག རྣམ་པ་དེ་མཐོང་འཕྲལ་མི་ལ་
ཞེ་སྡུག་པའི་སྣང་བ་ཞིག་སྦྱིན་འོངས། མི་ཡང་དེ་དང་གཅིག་མཚུངས་
རེད།” ཅེས་སེམས་ལ་དེ་ལྟར་དྲན། “མངའ་དཔོན་དང་བཙོན་ཁང་གི་
འགན་འཛིན་པ། ཉེན་རྟོག་པ་གང་ཡིན་རུང་ཁོ་ཚོ་ལ་མི་འདྲ་ས་མང་
བོ་འདུག མི་ལ་མི་ཡི་རང་བཞིན་མི་ལྡན། མི་དང་མིའི་བར་གྱི་མཛའ་
བརྩེ་དང་སྙིང་རྗེ་ཡང་རྩ་བ་ནས་མེད་པར་གྱུར་ཚེ་དངོས་གནས་བློ་
ཕམ་ས་དང་ཡིད་སྐྱོ་ས་ཞིག་རེད།”
ནེ་ཁི་ལོ་བྷོ་ཧྥི་ཡིས“གནད་དོན་གྱི་རྩ་གནད་ནི”ཞེས་ཡིད་ལ་དེ་
ལྟར་འདོད། “མི་དེ་དག་གིས་བཅའ་ཁྲིམས་སུ་བརྩི་མི་རུང་བ་དག་
བཅའ་ཁྲིམས་ཡིན་པར་རློམ་པ་ལས། དཀོན་མཆོག་གིས་མི་སེམས་
ལ་རྡོ་བརྐོས་རི་མོ་བཞིན་ནམ་ཡང་འགྱུར་བ་མེད་ཅིང་རྟག་བརྟན་
དུ་བསྐྲུན་པའི་བཅའ་ཁྲིམས་དེ་བཅའ་ཁྲིམས་དུ་རློམ་མཁན་མེད་པ་
རེད། རྒྱུ་རྐྱེན་དེ་འདྲའི་དབང་གིས་ངས་མི་དེ་དག་དང་འབྲེལ་འདྲིས་
བྱེད་མི་འདོད།” ནེ་ཁི་ལོ་བྷོ་ཧྥི་ཡིས་དེ་ལྟར་བསམས། “ང་མི་དེ་ཚོར་
སྐྲག་ཐག་ཆོད་པ་ཡིན། ཁོ་ཚོ་དངོས་གནས་འཇིགས་སུ་རུང་བ་དག་
རེད་འདུག ཇག་པ་ལས་ཀྱང་འཇིགས་སུ་རུང་བ་ཞིག་རེད། ཇག་པ་
ཡིན་རུང་བྱམས་སེམས་ཡོད་སྲིད། ཁོ་ཚོ་ལ་བྱམས་དང་སྙིང་རྗེ་གང་
ཡང་མི་འདུག་པ་དེ་ཡང་། རྡོ་གཅལ་འདི་དག་གིས་མེ་ཏོག་དང་རྩི་
ཤིང་སྣ་ཚོགས་ཀྱིས་བསྐྲུན་པའི་སྔོ་ལྗང་གི་མཛེས་ཉམས་ལོངས་སྤྱོད་
བྱ་མི་ཐུབ་པ་ནང་བཞིན་རེད། གོ་ཐོས་ལྟར་ན་ཕོའོ་བྷཱ་ཆ་ཧྥི་སི་རཱ་
རྫེན་སི་ནི་མི་གདུག་རྩུབ་ཅན་ཞིག་ཡིན་པར་བཤད། དོན་དངོས་སུ་
ཁོ་ཚོ་ཕོའོ་བྷཱ་ཆ་ཧྥི་སི་རཱ་རྫེན་སི་ལས་ལྡབ་སྟོང་ལྷག་གིས་འཇིགས་སུ་
རུང་བ་ཞིག་རེད་འདུག” ཁོས་མི་མཐུད་དུ་དེ་ལྟར་བསམ་བློ་བཏང་།
ནེ་ཁི་ལོ་བྷོ་ཧྥི་ཡིས་“མི་ཞིག་གིས་གལ་སྲིད་སེམས་ཁམས་རིག་པའི་
ཐད་ཀྱི་དྲི་བ་བཏོན་ནས། ཡེ་ཤུ་ཆོས་དད་དང་མིའི་གནས་ལུགས་
བཤད་པའི་མི། བྱམས་སེམས་ལྡན་པའི་སྤྱིར་བཏང་གི་མི། སྡིག་ཉེས་
ཚབས་ཆེན་བཟོས་རུང་རང་གིས་ནག་ཉེས་བཟོས་ཡོད་མི་བསམ་པ་
དག་ལས་མི་གང་འདྲ་ཞིག་ནི་ང་ཚོ་དུས་རབས་འདིར་འཚམ་པའི་མི་
ཡིན་ནམ་ཞེ་ན། དྲི་བ་དེར་ལན་གཅིག་ལས་མི་འདུག ད་ཡོད་ཀྱི་
སྒྲིག་ལམ་ངེས་པར་དུ་རྒྱུན་འཁྱོངས་བྱེད་དགོས། ཐོག་མར་མངའ
དཔོན་དང་བཙོན་ཁང་གི་འགན་འཛིན་པ། དམག་དཔོན་དང་ཉེན་
རྟོག་པ་བཅས་ལ་གཅིག་ན་འཛམ་བུ་གླིང་ན་ལས་གནས་གཅིག་མ་
གཏོགས་མེད་དེ། དེའི་མིང་ལ་གཞུང་གི་ལས་འགན་ཟེར། ལས་ཀ་
འདིའི་རིགས་སྒྲུབ་མཁན་དག་གིས་མི་ལ་དངོས་རྫས་ཀྱི་འདུ་ཤེས་
འཛིན་པ་ལས་མི་དང་མིའི་བར་གྱི་བརྩེ་སེམས་བཅངས་མི་དགོས།
གཉིས་ནས། རྒྱལ་ཁབ་ཀྱི་གཞུང་ཞབས་པ་རྣམས་ཁ་མཐུན་ཞེ་
འགྲིག་བྱ་དགོས། དེ་ལྟར་ཡིན་ཚེ་ཁོ་ཚོས་སྤྱོད་ཚུལ་ལུགས་ལྡོག་ཅི་
འདྲ་བྱས་ཀྱང་མི་སྒེར་རང་ངོས་ནས་འགན་འཁྲི་དང་ལེན་ཅི་ཡང་བྱེད་
མི་དགོས། ཆ་རྐྱེན་དེ་འདྲ་ལྡན་པ་མིན་ཚེ། དེ་རིང་ངའི་མཐོང་ལམ་དུ་
རྒྱུ་བའི་འཇིགས་སུ་རུང་བའི་དོན་དག་རྣམས་འབྱུང་མི་སྲིད། གནད་
འགག་གཙོ་བོ་ནི། མི་རྣམས་ཀྱིས་འཛམ་བུ་གླིང་དུ་གོམས་སྲོལ་ཞིག་
ཡོད་དེ། གོམས་སྲོལ་དེ་ལྟར་ན་མི་དང་མིའི་སྤྱོད་ཚུལ་འཛིན་སྟངས་
བར་དུ་བྱམས་སེམས་མི་དགོས་འདོད། ཡིན་ན་ཡང་དེ་འདྲའི་གོམས་
སྲོལ་ཞིག་རྦད་དེ་ཡོད་མི་སྲིད། མིས་དངོས་པོ་ཞིག་ལ་སྤྱོད་སྟངས་
འཛིན་སྐབས་བྱམས་སྙིང་རྗེ་མེད་ཀྱང་ཆོག སྡོང་བོ་གཅོད་པའམ་སོ་
ཕོག་བཟོ་བ། མགར་བྱེད་པ་སོགས་ལ་སྙིང་རྗེ་དང་བརྩེ་སེམས་སྐྱེ་མི་
དགོས། འོན་ཀྱང་མི་དང་མིའི་བར་དུ་མཛའ་བརྩེ་མེད་མི་རུང་། དཔེར་
ན་སྦྲང་མ་དང་འཕྲད་སྐབས་བག་ཟོན་མ་བྱས་ཚེ། ཁྱོད་ཀྱིས་སྦྲང་མར་
གནོད་འཚེ་གཏོང་སྲིད་ལ་སྦྲང་མས་ཀྱང་ཁྱོད་ལ་གནོད་པ་གཏོང་གི
ཡིན། མི་ལའང་དེ་འདྲ་བྱེད་དགོས། མི་དང་མིའི་བར་གྱི་མཛའ་བརྩེ་
ནི་མིའི་རིགས་འཚོ་གནས་བྱེད་པའི་གཞི་རྩའི་རྩ་དོན་ཡིན། རང་གིས་
ཀྱང་སྒྲུབ་མི་འདོད་པའི་ལས་ཀ་ཞིག་བཙན་ཤེད་ཀྱིས་སྒྲུབ་པ་ལྟར་མི་
གཞན་ལའང་བཙན་གྱིས་དགའ་རུ་འཇུག་མི་རུང་། ཡིན་ཡང་དེའི་
དབང་གིས་སྡོམ་ཚིག་བཀོད་མི་ཐུབ་རུང་། མི་ལ་འབྲེལ་འདྲིས་བྱེད་
དུས་བྱམས་སེམས་མེད་ནའང་མི་ཆོག་སྟེ། ལྷག་པར་དུ་མི་གཞན་ལ་
རོགས་རམ་མཁོ་ཚེ་ཁྱེད་ལ་བྱམས་དང་སྙིང་རྗེ་མེད་ན། ཁྱེད་རང་བག་
ཡོད་ཚུལ་ལྡན་ཞིག་བྱེད་ཤེས་པར་གྱིས”ཞེས་རང་ལ་དེ་ལྟར་བཤད།
ཁོས་ད་དུང་ཡང་“ཁྱོད་ཀྱིས་རང་བདག་རང་གཅེས་བྱས་ནས་ལས་ཀ་
ཙག་ཙིག་ལས་པ་ལས། གཞན་ལ་འབྲེལ་བ་མི་བྱེད་པར་གྱིས། གསུས་
པ་ལྟོགས་ཚེ་བཟའ་བཏུང་བྱས་ན་ཕན་པ་ལས་གནོད་པ་མེད། དེ་དང་
འདྲ་བར་། ཁྱོད་ལ་བརྩེ་སེམས་ལྡན་ཚེ་མི་གཞན་དང་འབྲེལ་བ་བྱེད་
སྐབས་ཀྱང་ཕན་པ་ལས་གནོད་པ་མེད། རང་ལ་བྱམས་པའི་སེམས་
མི་ལྡན་ཡང་གཞན་ལ་སྤྱོད་སྟངས་གང་རུང་འཛིན་པར་བཟོད་གླགས་
བྱེད་ཤེས་དགོས། ཁ་སང་གཅེན་མོའི་ཁྱོ་གར་བཟུང་བའི་སྤྱོད་པ་ལྟ་
བུ་རེད། དེ་འདྲ་ཡིན་པས། དེ་རིང་མིག་འདྲིས་རྣར་འཇགས་སུ་གྱུར་
པའི་ཡ་ང་ཡིད་སྐྱོ་བའི་སྤྱོད་སྟངས་དེ་དག་ཆུ་ངན་ཐང་ཤོར་གྱི་རྗེས་སུ་
འགྲོ ། ངའི་མི་ཚེ་འདིར་དངོས་སུ་བརྒྱུད་མྱོང་བའི་དཀའ་སྡུག་དེ་དག་
ཀྱང་འཛད་མཐའ་མེད་པར་འགྱུར་ངེས་རེད། རེད་ཡ། རེད་ཡ། དེ་
འདྲ་རང་རེད།"ནེ་ཁི་ལོ་བྷོ་ཧྥི་ཡིས་དེ་ལྟར་སྙམ། “དེ་དངོས་གནས་དྲང་
གནས་བཟང་བོ་རེད། ངོ་མ་བཟང་བོ་རེད” རང་ལ་ཡང་དང་བསྐྱར་དུ་
དེ་ལྟར་བཤད། སེམས་ལ་སྨྲ་མི་ཤེས་པའི་སྤྲོ་བ་བྱུང་། གཅིག་ན་ཚ་
གདུག་ཉི་མའི་རྗེས་ལ་ནམ་ཟླ་བསིལ་མོར་གྱུར་པ་དང་གཉིས་ན་དུས་
ཡུན་རིང་བོར་སེམས་ལ་ཉར་བའི་དོགས་པ་མང་བོ་གློ་བུར་དུ་རྟོགས་
སད་བྱུང་བས་ཡིན།

ས་བཅད་གསུམ་པ།

གཅིག
མཱ་སི་ལོ་ཝཱ་དང་བཙོན་མ་དེ་དག་ཧ་ལམ་ཨུ་རུ་སུའི་ལེ་དབར་
ལྔ་སྟོང་ལ་བསྐྱོད། ཕིམ་གྲོང་ཁྱེར་ལ་མ་འབྱོར་གོང་དུ་མཱ་སི་ལོ་ཝཱ་ཉེས་
དོན་ཉེས་ཅན་དག་དང་ལྷན་དུ་མེ་འཁོར་དང་མཚོ་གྲུར་བསྡད་པ་རེད།
ཕིམ་གྲོང་ཁྱེར་ལ་འབྱོར་རྗེས་ནེ་ཁི་ལོ་བྷོ་ཧྥི་ཡིས་ད་གཟོད་འབྲེལ་ལམ་
བརྒྱུད་དེ་མཱ་སི་ལོ་ཝཱ་ཆབ་སྲིད་ཀྱི་ཉེས་མིང་ཕོག་མཁན་དག་གི་གྲལ་
དུ་སྤར་བའི་ཐབས་བཀོད་དེ་ནི་འགྲོ་རོགས་ཝེ་རཱ་བྷོའོ་ཁོ་ཝཱ་ཡིས་ཁོ་
ལ་བཏོན་པ་རེད།
ཕིམ་གྲོང་ཁྱེར་ལ་མ་འབྱོར་སྔོན་དུ་མཱ་སི་ལོ་ཝཱ་ཡི་ལུས་སེམས་
གཉིས་ཀས་དཀའ་སྡུག་མང་བོ་མྱངས་པ་རེད། ལུས་ཀྱི་དཀའ་སྡུག་
མྱངས་ཚུལ་ནི། བཙོན་གྲོགས་མང་བོ་དང་འཚང་ཁ་བརྒྱབ་པ་དང་
ཁོར་ཡུག་བཙོག་པ། ཤིག་བཏབ་པས་ཟ་འཕྲུག་བསླངས་པ་རེད།
སེམས་ཀྱི་དཀའ་སྡུག་མྱངས་ཚུལ་ནི། ཤིག་དང་འབུ་ཕྲ་ལྟར་ཞེན་པ་
ལོག་པའི་སྐྱེས་པ་དེ་དག་རེད། ས་ཚུགས་ཤིག་ལ་ཐོན་རྗེས་སྐོར་ཞིག་
བརྗེ་གསོར་བྱས་རུང་། ཚང་མ་རྙོག་གླེང་ཚར་རྒྱུ་མེད་པས་མི་ལ་སུན་
པོ་བཟོ་མཁན་དག་རེད། བཙོན་མ་དང་བཙོན་པ། ལྟ་སྲུང་བ་ཕོ། ལྟ་
སྐྱེལ་བ་ཕོའི་བར་དུ་གཡེམ་སྦྱོར་བྱེད་སྲོལ་ཆགས་འདུག་པས། བཙོན་
མ་ཞིག་དང་ལྷག་པར་དུ་གཞོན་ནུ་མ་ཞིག་མཚོན་ན་རང་ཉིད་བུད་
མེད་ཅིག་ཡིན་པ་བློས་གཏོང་མ་བྱས་ཚེ་ནམ་ཡང་དོགས་ཟོན་བྱེད་
དགོས་འདུག ནམ་རྒྱུན་དེ་འདྲའི་སྐྲག་སྣང་གི་ཁྲོད་སྡོད་རྒྱུ་ནི་ལུས་
སེམས་གཉི་གའི་མནར་གཅོད་ཅིག་ཡིན། མཱ་སི་ལོ་ཝཱ་ནི་ཡིད་འོང་མ་
ཞིག་དང་མོའི་ལོ་རྒྱུས་ཀུན་གྱིས་ཤེས་པས། མོ་ལ་ལྷག་ཏུ་སྐྱེས་པ་དག་
གི་ལོངས་སུ་སྤྱོད་འདོད་ཀྱི་དམིགས་བྱ་གཙོ་བོར་གྱུར། ད་ལྟ་མོས་མོ་
དང་ལུས་འབྲེལ་བྱེད་འདོད་ཡོད་པའི་སྐྱེས་པ་དག་ལ་མཐའ་གཅིག་
ཏུ་ངོ་རྒོལ་བསློགས་པས། ཁོ་ཚོས་རང་ལ་དམའ་འབེབས་བྱས་སོང་
སྙམ་པའི་ཚོར་སྣང་བྱུང་པས། ངོ་ཚ་ཞིང་རླུང་ལངས་པ་རེད། རྣམ་
པ་དེ་མོ་ཐེའོ་ཀྟོ་ཤེ་ཡཱ་དང་ཏི་རཱ་སི་གཉིས་དང་འགྲོགས་པས་ཡུན་གྱི་
ཇེ་ལེགས་སུ་གྱུར། ཐེའོ་བྷོ་ཤེ་ཡཱ་ཡི་ཁྱོ་གས་རང་གི་ཆུང་མར་སྐྱེས་པ་
གཞན་གྱིས་བརྙས་བཅོས་བྱས་པ་ཤེས་རྗེས། རང་རྟོགས་ཀྱིས་བཙོན་
པའི་གྲལ་དུ་ཞུགས་ནས་ཆུང་མར་སྲུང་སྐྱོབ་བྱས། དེའི་དབང་གིས་
ནེ་རྗི་ནེ་ནས་བཟུང་ཁོ་ནི་བཙོན་པའི་ཐོབ་ཐང་གིས་ཁོ་ཚོ་དང་ཆབས་
ཅིག་ལམ་དུ་ཆས་པ་རེད། མཱ་སི་ལོ་ཝཱ་ཆབ་སྲིད་ཀྱི་ཉེས་མིང་ཕོག་
མཁན་དག་གི་གྲལ་དུ་སྤར་རྗེས་མོའི་གནས་བབས་ལ་ཕྱོགས་གང་
ཅིའི་ཐད་དུ་འཕོ་འགྱུར་ཆེན་པོ་བྱུང་ཡོད། ཆབ་སྲིད་ཉེས་ཅན་པའི་
འདུག་གནས་དང་ཁ་ལག་བཟང་ལ། བཙོན་མར་རྩུབ་སྤྱོད་མི་གཏོང་།
མཱ་སི་ལོ་ཝཱ་ཆབ་སྲིད་ཉེས་ཅན་ཁྲོད་ཞུགས་པ་ནས་བཟུང་སྐྱེས་པ་ཚོས་
གནོད་མ་བསྐྱལ་བས། མོའི་འཚོ་བ་དུས་བདེ་ཞོལ་འཇགས་རེད། དེ་
ན་མོའི་ད་ལྟ་དང་འདས་ཟིན་པའི་ལོ་རྒྱུས་གླེང་མཁན་ཡང་མེད་པས་
རེད།
ཐེངས་འདིར་མོ་ཆབ་སྲིད་ཉེས་ཅན་ཁྲོད་སྤར་བའི་ཆེས་བཟང་
བའི་གྲུབ་འབྲས་ནི་མོས་དེ་གར་མི་འགའ་ངོ་ཤེས་པ་དང་། དེ་དག་གིས་
མོ་ལ་བག་ཆགས་ཟབ་མོ་བཞག་སོང་བས། མོའི་མིག་རྒྱང་ཡངས་
པོར་ཕྱེས། མཱ་སི་ལོ་ཝཱ་ཆབ་སྲིད་ཉེས་ཅན་དང་མཉམ་དུ་བསྡད་ཆོག་
པ་དང་། མོའི་ལུས་པོ་ཐང་བོ་ཡིན་པས་ལམ་དུ་བགྲོད་སྐབས་ཉེས་
དོན་ཉེས་ཅན་གསོག་མཁན་དག་དང་ལྷན་དུ་འགྲོ་དགོས། ཋོམ་སི་
ཁི་གྲོང་ཁྱེར་ནས་བཟུང་མོ་ཤར་མར་རྐང་ཐང་གིས་སོང་བ་རེད། མོ་
དང་ཆབས་ཅིག་རྐང་ཐང་དུ་འགྲོ་མཁན་ད་དུང་ཆབ་སྲིད་ཉེས་ཅན་
གཉིས་ཡོད། གཅིག་ནི་མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིན། ནེ་
ཁི་ལོ་ཀྟོ་ཧྥི་བཙོན་ཁང་དུ་ཝེ་རཱ་ཟྡོའོ་ཁོ་ཝཱ་ལ་ལྟ་རུ་ཡོང་སྐབས་མིག་
ཟུང་གཉིས་ནི་ལུ་གུའི་མིག་དང་འདྲ་བའི་བུད་མེད་མཛེས་མ་དེ་ཡིན།
གཞན་ཞིག་ནི་བྷོའོ་ཁོ་ཝཱ་མངའ་སྡེ་ལ་སྤྱུགས་པའི་སེ་མོན་སོན་ཟེར་
བའི་བཙོན་པ་ཞིག་ཡིན། ཁོའི་སྐྱི་པགས་སྐྱ་ནག་དང་མགོ་སྐྲ་སོབ་
སོབ་རེད། མིག་ཟུང་གཉིས་ནི་དཔྲལ་བའི་འོག་ཏུ་དུང་ལ་ལྷུང་ཡོད་པ་
དང་། ནེ་ཁི་ལོ་བྷོ་ཧྥི་ཡིས་བཙོན་ཁང་དུ་ཁོ་ཡང་མཐོང་མྱོང་། མའེ་
རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་རྐང་ཐང་དུ་འགྲོ་དོན། མོས་རང་གི་
སྡོད་ས་ནག་ཉེས་བསགས་ཡོད་པའི་སྦྲུམ་མ་ཞིག་ལ་འདུག་ཏུ་བཅུག་
པས་རེད། སེ་མོན་སོན་རྐང་ཐང་དུ་འགྲོ་དགོས་དོན། ཁོས་བསམས་
ན་གྲལ་རིམ་ཁྱད་དབང་ལོངས་སུ་སྤྱད་ན་ལུགས་མཐུན་ཞིག་ཏུ་མི་
བསམ་པས་ཡིན།
མཱ་སི་ལོ་ཝཱ་ཡིས་སྔོན་ཆད་གྲོང་ཁྱེར་དུ་ལོ་ངོ་དྲུག་གི་རིང་ལ་རྒྱས་
སྤྲས་བག་མེད་ཀྱི་འཚོ་བ་རོལ་མྱོང་བ་དང་། བཙོན་ཁང་དུ་ནག་ཉེས་
གསོག་མཁན་དང་མཉམ་དུ་ཟླ་ངོ་གཉིས་ལ་བསྡད་པ་དང་། ད་ལྟ་
ཆབ་སྲིད་ཉེས་ཅན་པ་དང་ལྷན་དུ་བསྡད་ཡོད་ན་ཡང་། གནས་བབས་
དཀའ་སྡུག་ཆེ་ཡང་མོ་རང་ཉིད་ཀྱི་སེམས་ཁམས་སྐྱིད་པོ་ཆགས་འདུག
ཉིན་རེར་ཨུ་རུ་སུའི་ལེ་དབར་ཉི་ཤུ་ནས་སུམ་ཅུར་བསྐྱོད་དགོས་ཀྱང་
ཁ་ལག་བཟང་བོ་བསྟེན་ཐུབ་ཅིང་། ཉིན་གཉིས་ལ་སོང་རྗེས་ཉིན་
གཅིག་ལ་ངལ་གསོ་བྱ་ཐུབ། དེའི་དབང་གིས་མོའི་ལུས་ཟུངས་ཡུན་
གྱིས་སོས་ཡོད། དེ་མིན། གྲོགས་གསར་བ་འགའ་བསྒྲིགས་ཡོད་པས།
སྔོན་ཆད་ཅི་ཡང་མ་ཤེས་པའི་འཚོ་བའི་རྒྱུན་ཤེས་མང་བོ་ཤེས་པས་
དགའ་སྣང་སྐྱེས་པ་དང་། མོ་རང་གིས་བསམས་ན་ད་སྔ་མོ་དང་མཉམ་
དུ་ལམ་དུ་བགྲོད་མཁན་གྱི་མི་དེ་དག་མི་གཤིས་བཟང་བོ་ཡོད་པས་མོ་
ངོ་མཚར་ཡོད། སྔོན་ཆད་མཐོང་མ་མྱོང་བས་བློས་དཔོག་དཀའ་བ་
ཞིག་རེད།
མཱ་སི་ལོ་ཝཱ་ཡིས “རེད་ཡ། ཁྲིམས་ཐག་གཅོད་སྐབས་ང་ངུས་པ་
ཡིན” ཞེས་བཤད། “འོན་ཀྱང་ངས་ནམ་ཡང་དཀོན་མཆོག་ལ་བཀའ་
དྲིན་ཞུ་འོས། ད་ལྟ་ངས་ཤེས་བྱ་མང་བོ་ཤེས་ཡོད་པ་དང་། སྔོན་ཆད་
ལྟར་ཡིན་ན་ཚེ་གང་བོ་ཡང་རྟོགས་མི་སྲིད།”
མཱ་སི་ལོ་ཝཱ་ཡིས་མི་དེ་དག་གིས་གསར་བརྗེ་བྱ་འགུལ་སློང་རྐྱེན་
མོས་ངལ་བ་གནང་མི་དགོས་པར་གསལ་བོར་རྟོགས་སོང་། མི་སེར་
ཞིག་ཡིན་པའི་ཆ་ནས་མོས་ཁོ་ཚོ་དང་གདུང་སེམས་མཉམ་སྐྱེ་བྱ་ཐུབ།
མི་དེ་དག་མི་སེར་ལ་རོགས་རམ་གནང་མཁན་དག་ཡིན་ལ། སྐུ་ཞབས་
དང་ལྕམ་མོ་དག་ལ་ངོ་རྒོལ་བྱེད་མཁན་དག་ཀྱང་རེད། སྔོན་ཆད་ཁོ་
ཚང་ཡང་སྐུ་ཞབས་དང་ལྕམ་མོ་རེད། ཡིན་ཡང་ཁོ་ཚོས་འབངས་མི་
སེར་གྱི་བདེ་སྡུག་གི་ཆེད་དུ་རང་གི་ཁྱད་དབང་དང་རང་དབང་། ཚེ་
སྲོག་ཀྱང་བློས་གཏོང་བྱས་པ་རེད། དེའི་དབང་གིས་མོས་ཁོ་ཚོ་ལ་གོང་
བཀུར་ལྷག་ཏུ་ཆེ་ཞིང་བརྩི་འཇོག་དང་ཡིད་སྨོན་དེ་བས་ཆེ།
མོས་གསར་དུ་བསྒྲིགས་པའི་གྲོགས་པོ་ཡོངས་ལ་བརྩི་འཇོག་
བྱེད་ཀྱིན་ཡོད་པ་དང་། དེ་དག་ལས་ཀྱང་ཆེས་བརྩི་འཇོག་བྱེད་འདོད་
པ་ནི་མའེ་རེ་ཕཱ་ཝི་ལོ་ཝི་ནཱ་སི་ཁེ་ཥེ་ནེ་ནཱ་རེད། མོ་ལ་བརྩི་འཇོག་
བྱེད་པ་ལས་ད་དུང་གུས་སེམས་ཁྱད་པར་བ་ཞིག་དང་དགའ་ཞེན་
དྭངས་མ་ཞིག་བཅངས་ཡོད། མོ་ཧ་ལས་དགོས་པ་ཞིག་ནི་འབྱོར་ལྡན་
དམག་དཔོན་གྱི་ཁྱིམ་ནས་ནར་སོན་པའི་བུད་མེད་མཛེས་མ་དེས་
སྐད་རིགས་སྣ་ཁ་གསུམ་བཤད་ཤེས་པ་དང་། དེ་ལྟར་ཡིན་ཡང་། མོས་
ཆེས་སྤྱིར་བཏང་གི་བཟོ་བའི་འཚོ་བ་ངན་ངོན་རོལ་ཞིང་། རྒྱུ་འབྱོར་
ལོངས་སྤྱོད་ཀྱིས་ཕྱུག་པའི་ཕུ་བོས་བསྐུར་བའི་དངོས་པོ་ཡོད་ཚད་
མཐའ་འཁོར་གྱི་མི་རྣམས་ལ་སྦིན་གཏོང་བྱེད་རྒྱུ་དགའ་བོ་ཡོད། རང་
ཉིད་ཀྱི་གྱོན་ཆས་སྟབས་བདེ་དང་འཚོ་བ་གྲོན་ཆུང་བྱེད་པ་དང་། ཐ་ན་
ཐབས་ཆག་ཀྱང་ཡིན། རང་གི་ཕྱི་ཚུལ་གྱི་རྣམ་པར་འདང་འཇོག་ཡེ་
ནས་བྱེད་མི་སྲིད། མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ནི་སྒེག་ཉམས་
སྟོན་མཁན་ཞིག་གཏན་ནས་མིན་པ་བཅས་ཀྱི་སྤྱོད་ལམ་དེས་མཱ་སི་
ལོ་ཝཱ་ཡ་མཚར་དུ་བཅུག་པ་དང་མོ་ལྷག་ཏུ་བརྩི་འཇོག་བྱེད་ཡུལ་དུ་
གྱུར། མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་རང་གིས་ཀྱང་མོ་ནི་བུད་
མེད་མཛེས་མ་ཞིག་ཡིན་པ་ཤེས་ཡོད་ཅིང་། དེའི་ཐད་དུ་མོ་དགའ་སྤྲོ་
སྐྱེ་ཡོད་པ་མཱ་སི་ལོ་ཝཱས་ཀྱང་ཤེས་ཡོད། འོན་ཀྱང་སྐྱེས་པ་ཚོས་མོའི་
བཞིན་རིས་ལ་ཡིད་སྨོན་འཆོར་བའི་མིག་གི་མདའ་མོ་འཕངས་པས་
དབང་གི་དགའ་སྤྲོ་སྐྱེ་བ་ཕར་ཞོག་ཐ་ན་དེ་དག་ལ་འཇིགས་སྣང་སྐྱེས་
པ་རེད། མོ་རང་ངོས་ནས་དགའ་རོགས་འཚོལ་པར་མི་སེམས་ལ་དེ་
ལས་ལྡོག་སྟེ་ཞེན་ལོག་དང་འཇིགས་སྐྲག་སྐྱེ་བཞིན་ཡོད། མོའི་གཤིས་
ཀར་ཆ་རྒྱུས་ཡོད་པའི་སྐྱེས་པ་ཚོ་མོ་ལ་སྨོན་པ་འཆོར་བཞིན་ཡོད་
རུང་། དེ་ཁ་གསལ་དམར་རྗེན་དུ་ཤོད་མཁན་དཀོན། མོ་ལ་གྲོགས་
པོ་ལྟ་བུའི་འདུ་ཤེས་བཟུང་ཡོད། མོ་ལ་ཆ་རྒྱུས་མེད་པའི་སྐྱེས་པ་དག་
གིས་ནམ་རྒྱུན་མོ་ལ་འདོད་སྲེད་བཅངས་ནས་སུན་པོ་བཟོ་བཞིན་
ཡོད། མོས་བཤད་ན། མོ་སྟོབས་ཤུགས་ཆེ་བས་ཁོ་ཚོ་ལས་ཐར་ཐུབ་
ཟེར། སྟོབས་ཤུགས་ཆེ་བ་དེ་ཡང་མོའི་གཟི་བརྗིད་དུ་རྩི་བཞིན་ཡོད།
“ཐེངས་ཤིག་ལ” མོས་ཁཱ་ཋོ་ཤཱ་ལ་བཤད་རྒྱུར། “སྲང་བར་དུ་སྐྱེས་པ་
ཞིག་གིས་མོ་བཟུང་བ་ན། མོས་སྟོབས་ཤུགས་ཅི་ཡོད་ཀྱིས་གཡུག་ཐེངས་
འགའ་བྱས་རྗེས་མི་དེ་སྐྲག་ཐག་ཆོད་དེ་ཕྱིར་བྲོས་སོང”ཟེར།
མོ་གསར་བརྗེ་བ་ཞིག་ཏུ་འགྱུར་དོན་སྐོར་ལ། མོ་རང་གིས་བཤད་
ན༑ ཆུང་དུས་ནས་བཟུང་སྐུ་དྲག་གི་འཚོ་བར་སུན་པོ་ཡོད་པ་དང་།
མི་སེར་དཀྱུས་མའི་འཚོ་བ་རོལ་སྟངས་ལ་དགའ་བོ་ཡོད་མཁན་ཞིག་
ཡིན། མོ་རང་གཡོག་མོའི་ཉལ་ཤག་དང་ཇ་ཁང་། རྟ་རའི་ནང་འདུག་
རྒྱུ་དགའ་བ་ལས་འགྲུལ་ཁང་དུ་འདུག་མི་འདོད། དེའི་དབང་གིས་ཕ་
མའི་མདུན་སར་དུས་རྒྱུན་དུ་སྡིགས་མོ་ཉོས་པ་ཉུང་ཉུང་མིན།
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས་“ང་ཇ་མ་དང་ཤིར་
རྟའི་ཁ་ལོ་བ་ཚོ་དང་མཉམ་འགྲོས་མཉམ་སྡོད་བྱས་ན་ནམ་ཡང་སྤྲོ་
སྣང་འཕེལ། སྐུ་ཞབས་དང་ལྕམ་མོ་ཚོ་དང་ལྷན་དུ་བསྡད་ན་སྙིང་བོ་
ཅི་ཡང་མེད་པས་སུན་སྣང་བྱུང་།” ཞེས་བཤད། “ང་ཡུན་གྱིས་ནར་
སོན་རྗེས། ཁོ་ཚོའི་འཚོ་བ་དངོས་གནས་ཐབས་ཆག་ཡིན་པ་གསལ་
བོ་ཤེས་པ་དང་། ང་ལ་ཨ་མ་མེད་ལ། ཕ་ལགས་ལའང་དུངས་ཞེན་
མེད། ང་རང་ལོ་བཅུ་དགུའི་སྟེང་ཁྱིམ་ནས་ཐོན་ཏེ་གྲོགས་མོ་ཞིག་
དང་མཉམ་དུ་བཟོ་གྲྭར་སོང་ནས་ཞོར་ལས་གཉེར་བ་ཡིན།”
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་བཟོ་གྲྭ་ནས་ཕྱིར་ཐོན་རྗེས་
གྲོང་གསེབ་ཏུ་སོང་བ་རེད། དེ་ནས་ཕྱིར་གྲོང་ཁྱེར་དུ་ལོག་ནས་གསང་
བའི་རིགས་པར་སྐྲུན་བྱེད་ས་ཞིག་ཏུ་བསྡད་པས་འཛིན་བཟུང་ཐེབས་
པ་རེད། དེའི་བྱུང་རིམ་དག་མོས་མ་བཤད་ཀྱང་། མཱ་སི་ལོ་ཝཱས་མི་
གཞན་ལས་གོ་ཐོས་བྱུང་། མོ་སྡུག་ལས་གི་ཁྲིམས་ཐག་གཅོད་དགོས་
པའི་རྒྱུ་རྐྱེན་གཙོ་བོ་ཁང་བ་དེར་སྔོག་བཤེར་བྱེད་སྐབས་གསར་བརྗེ་པ་
ཞིག་གིས་མུན་ནག་ཁྲོད་མེ་མདའ་བརྒྱབ་པས། མེ་མདའ་བརྒྱབ་པའི་
ཉེས་མིང་མོ་རང་གིས་ཁུར་བ་རེད།
མཱ་སི་ལོ་ཝཱས་མོ་ངོ་ཤེས་སུ་གྱུར་པ་ནས་བཟུང་གནས་གང་ཞིག་
དང་དོན་གང་ཞིག་དང་འཕྲད་སྐབས་མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ
ནེ་ནཱ་ནི་རང་ལ་འཛེམ་དོགས་ཅི་ཡང་མི་བྱེད་པར་མི་གཞན་གྱི་ཆེད་དུ་
ཡོད་ཚད་འབུལ་མཁན་ཞིག་ཡིན་པ་ཤེས་ཡོད། ད་ལྟ་མོའི་བློ་མཐུན་
གྲོགས་པོའི་ཁྲོད་དུ་མིང་ལ་ནོའོ་ཝོ་ཝོ་རོའོ་ཧྥི་ཟེར་བ་དེས། མོ་གླེང་
ཐེངས་རེར་རྩེད་མཚར་གྱི་ཚུལ་དུ་སྙིང་རྗེའི་བདག་མོ་ཞེས་འབོད་ཀྱིན་
ཡོད། སྐད་ཆ་དེ་སྒྲོ་འདོགས་བྱས་ཙམ་མིན། མི་གཞན་ལ་རོགས་
རམ་བྱེད་རྒྱུའི་གོ་སྐབས་བྱུང་ཚེ་མོའི་ཡིད་སེམས་སྤྲོ་སྣང་གིས་ཁེངས་
བཞིན་ཡོད། དཔེར་ན། རྔོན་པས་རི་དྭགས་འཚོལ་བ་དང་གཅིག་
མཚུངས་རེད། དགའ་ཕྱོགས་དེ་གོམས་ལོབས་སུ་གྱུར་ནས་མོའི་ཚེ་
གང་བོའི་ལས་ཀ་ཞིག་ཏུ་གྱུར་ཡོད། དཀའ་ཚེགས་ལ་མི་འཛེམ་པར་
གཞན་ལ་རོགས་རམ་བྱེད་རྒྱུར་དགའ་བོ་ཡོད། མོ་དང་རྒྱུས་མངའ་
ཡོད་མཁན་དག་གིས་མཁོ་གལ་ཡོད་ཚེ་མོ་བཙལ་ནས་རོགས་རམ་
བྱེད་དུ་འཇུག་རྒྱུར་འཚེར་སྣང་ཅི་ཡང་མི་བྱེད་ལ། མོས་ཡང་དེ་དག་ནི་
གླེང་རིན་མེད་པ་ཞིག་ཏུ་བསམ་གྱིན་ཡོད།
མཱ་སི་ལོ་ཝཱ་ཆབ་སྲིད་ཉེས་ཅན་ཁྲོད་དུ་ཞུགས་པའི་སྐབས་དེར།
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས་མོ་ལ་ཞེན་ལོག་བྱེད་ཀྱིན་
པ་དེ་མཱ་སི་ལོ་ཝཱ་ཡིས་ཤེས་ཚོར་བྱུང་ཡོད། དེའི་རྗེས་ནས་འེ་རེ་ཕཱ་ཝི་
ལོ་ཝི་ནཱ་སི་ཁེ་ཋེ་ནེ་ནཱ་ཡིས་ལྟ་སྟངས་དེ་འབད་པས་བསྒྱུར་ནས་མོ་ལ་
ཐུགས་བརྩེ་ཆེ་རུ་བཟུང་ཞིང་ལྷག་ཏུ་བྱམས་པར་གྱུར། འདི་ལྟ་བུའི་
སྤྱི་བཏང་མ་ཡིན་པའི་བུད་མེད་དེ་ནི་ཅི་འདྲའི་གཤིས་འཇམ་ཞི་དུལ་
ཞིག་རེད་ཨང་། མཱ་སི་ལོ་ཝཱ་ལ་སེམས་འགུལ་ཆེན་པོ་ཐེབས་པས་
མོའི་གློ་སྙིང་མཆིན་གསུམ་མོར་འབུད་དགོས་རུང་ཕངས་སེམས་མེད་
པའི་ཚད་དུ་བསླེབས། དེ་མིན་མཱ་སི་ལོ་ཝཱས་མོའི་ལྟ་བ་དག་དང་ལེན་
བྱས་པ་དང་རང་དབང་མེད་པར་གང་ཅིའི་ཐད་དུ་མོ་ལ་ལད་ཟློས་བྱས་
པ་རེད།
བུད་མེད་དེ་གཉིས་སེམས་མཐུན་སྣང་འགྲིག་ཏུ་གྱུར་པ་དང་། དེ་
ཡང་གཙོ་བོ་འཁྲིག་སྤྱོད་ལ་སེམས་གཏིང་ནས་ཞེན་པ་ལོག་ཡོད་པ་
དེ་རེད། གཅིག་ལ་དེའི་ཐད་དུ་སྡང་སེམས་སྐྱེ་ཡོད། འཁྲིག་སྤྱོད་ཀྱིས་
མོ་རང་སྡུག་ལ་སྦྱར་བས་ཡིན། གཅིག་ལ་དེའི་ཐད་དུ་ཉམས་མྱོང་མེད་
ནའང་དེ་ནི་མིའི་མཚན་སྙན་ལ་དམའ་འབེབས་བྱས་པ་ཞིག་ཡིན་
པར་བསམས་ནས་སྡང་སེམས་སྐྱེས།
གཉིས།
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡི་ཤུགས་རྐྱེན་ནི་མཱ་སི་ལོ་
ཝཱས་བློ་མོས་ཡིད་འཐད་ཀྱིས་དང་ལེན་བྱས་པ་རེད་ལ། མཱ་སི་ལོ་ཝཱས་
དང་ལེན་བྱེད་དོན་ཡང་། མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡི་མི་
གཤིས་ལ་དགའ་བོ་ཡོད་པས་ཡིན། དེ་ལས་གཞན་པའི་ཤུགས་རྐྱེན་
ཐེབས་ས་ཞིག་ནི་སེ་མོན་སོན་ཡིན། ཤུགས་རྐྱེན་དེ་ཡང་སེ་མོན་སོན་
ནི་མཱ་སི་ལོ་ཝཱ་ལ་དགའ་བའི་རྐྱེན་གྱིས་བྱུང་བ་རེད།
སྐྱེས་བུ་སུ་ཡིན་ཡང་། འཚོ་བ་རོལ་བ་དང་དོན་དག་སྒྲུབ་དུས་དོན་
ལ་ལ་ཞིག་མི་བུ་རང་གི་བསམ་བློའི་འདོད་མོས་ལྟར་སྒྲུབ་པ་དང་། ལ་
ལ་ཞིག་གཞན་པའི་འདོད་བློ་དང་བསྟུན་དགོས། གཞན་དང་རང་གི་
འདོད་མོས་ལ་བསྟུན་པའི་རྣམ་འགྱུར་ནི་མི་དང་མིའི་བར་གྱི་ཁྱད་
པར་གཙོ་བོ་ཡིན། མི་ལ་ལས་རང་གི་བསམ་བློ་བཀོལ་སྤྱོད་བྱེད་
དུས་བློ་རིག་འགྲན་རྩོད་བྱེད་པ་དང་འདྲ། བློ་རིག་ནི་འཁོར་ཐག་དོར་
བའི་འཁོར་ལོ་ལྟ་བུ་བྱས་ཏེ། འཁོར་ལོ་དེ་ཅི་འདོད་དུ་འཁོར་དུ་འཇུག་
ངེས་ཡིན། ཡིན་ཡང་སྤྱོད་ལམ་སྟེང་དུ་ནམ་ཡང་གཞན་པའི་འདོད་
བློ་དང་བསྟུན་གྱིན་ཡོད། གོམས་སྲོལ་དང་སྲོལ་རྒྱུན། བཅའ་ཁྲིམས་
བཅས་ལ་བསྟུན་པ་རེད། ཡང་མི་ལ་ཤས་ཤིག་གིས་མི་སྒེར་གྱི་བསམ་
བློ་དེ་ཕྱོགས་སྟོན་གྱི་མདའ་མོ་རུ་ངོས་འཛིན་བཞིན་ཡོད། ནམ་ཡང་
རང་ཉིད་ཀྱི་བློ་རིག་གི་བླང་བྱ་དང་ལེན་བྱེད་པ་དང་། རེ་བ་དེ་ལྟ་བུར་
གོམས་ལོབས་སུ་གྱུར་ཡོད། སྟེས་དབང་གིས་གཞན་པའི་འདོད་བློར་
བསྟུན་གྱིན་ཡོད་ཀྱང་། དེར་མ་བསྟུན་པའི་གོང་རོལ་ཏུ་གོལ་འཛོལ་
འབྱུང་མིན་ལ་དབྱེ་ཞིབ་དང་དགག་སྒྲུབ་མཛད་ངེས་ཡིན། སེ་མོན་
སོན་ནི་མི་དེའི་གྲས་སུ་གཏོགས། དོན་གང་ཞིག་ལ་འཕྲད་ཀྱང་ཁོས་
ཐོག་མཐའ་བར་གསུམ་དུ་བློ་རིག་རྩལ་དུ་བཏོན་ནས་ཡང་དང་བསྐྱར་
དུ་མནོ་བསམ་བཏང་རྗེས་ད་གཟོད་ཐག་གཅོད་བྱེད་པ་རེད། ཐག་
གཅོད་བྱས་རྗེས་ལག་བསྟར་མཐའ་འཁྱོངས་བྱེད་མཁན་ཞིག་ཡིན།
སློབ་འབྲིང་འགྲིམ་པའི་སྐབས་སུ། ཁོས་ཕ་ལགས་ཀྱི་དམག་
དཔོན་གོ་གནས་ལས་རེག་པའི་སྒོར་མོ་དག་ནི་ཡོང་ཁུངས་མི་གཙང་
བའི་རྒྱུ་ནོར་ཡིན་པ་ཐག་གཅོད་བྱས། ཁོས་རང་གི་ཕ་ལགས་ལ་སྒོར་
དེ་དག་ཕྱིར་མི་སེར་ལ་སྤྲོད་དགོས་པའི་རེ་བ་ཞུས། ཕ་ལགས་ནས་
དེ་སྣང་མེད་དུ་འཇོག་པར་མ་ཟད་ད་དུང་ཁོ་ལ་གཤེ་གཤེ་བཏང་བས་
ཁོ་རང་ཁྱིམ་ནས་ཕྱིར་ཐོན། དེའི་རྗེས་སུ་ཕ་ལགས་ཀྱི་སྒོར་མོ་བཀོལ་
སྤྱོད་བྱས་མ་མྱོང་།
མི་སེར་ལ་སློབ་གསོ་མ་ཐོབ་པའི་དབང་གིས་ད་ལྟའི་ནག་ཉེས་
འདི་དག་བསགས་པ་ཡིན་ཚུལ་ཁོས་ཁ་ཚོན་བཅད། ཁོ་སློབ་གྲྭ་ལས་
ཕྱིར་ཐོན་ཏེ། གྲོང་གསེབ་ཏུ་སོང་ནས་དགེ་རྒན་བྱས། སྙིང་སྟོབས་
ཆེན་པོས་སློབ་མ་དང་ཞིང་བ་རྣམས་ལ་ཡང་དག་ཡིན་པར་རློམ་པའི་
རང་གི་ལྟ་བ་དྲིལ་སྒྲོག་བྱས་པ་དང་། ནོར་འཕྱུགས་ཡིན་པར་འདོད་པ་
དག་ལ་དགག་སྒྲུབ་མཛད།
ཁོ་འཛིན་བཟུང་ཐེབས་ནས་འདྲི་གཅོད་བྱས།
ཁྲིམས་ཁང་དུ་ཁོས་ཁྲིམས་དཔོན་གྱིས་ཁོ་ལ་འདྲི་གཅོད་བྱེད་
དབང་མེད་པ་ཁྱབ་བསྒྲགས་བྱས། ཁྲིམས་དཔོན་གྱིས་ཁོ་ལ་ཁ་ཡ་མི་
བྱེད་པར་མུ་མཐུད་དུ་འདྲི་གཅོད་བྱས། ཁོས་དེ་ལ་ལན་གཅིག་ཀྱང་
མ་བཏབ། ཁོ་ཨར་ཁན་མྗེད་མངའ་སྡེ་རུ་སྤྱུགས། ཁོས་དེ་ནས་བསྟན་
བཅོས་ཤིག་གཏན་འབེབས་བྱས་ཏེ་རང་གི་སྤྱོད་ལམ་མཐའ་དག་ལ་
མཛུབ་སྟོན་བྱས། བསྟན་བཅོས་དེ་ལས་འཇིག་རྟེན་གྱི་བྱ་དངོས་ཐམས་
ཅད་མི་རྟག་པ་ཡིན་པ་དང་། རྟག་པའི་དངོས་པོ་ཡོད་པ་མིན་ཏེ། ང་
ཚོས་རྟག་པ་དང་སྐྱེ་ལྡན་གྱི་ཕུང་བོ་རུ་འདོད་པ་ཐམས་ཅད་ནི་ང་ཚོས་
དེ་དག་ལ་འགྲེལ་བཤད་རྒྱག་མ་ཐུབ་པའི་སྐྱེ་ལྡན་གྱི་ཕུང་བོ་ཆེན་
པོའི་གྲུབ་ཆ་སྐོར་ཞིག་ཡིན། དེའི་ཕྱིར། མི་ཡང་སྐྱེ་ལྡན་གྱི་ཕུང་བོ་
ཆེན་པོ་དེའི་གྲུབ་ཆ་ཡིན་ཙ་ན། སྲོག་གཅོད་པ་ཐམས་ཅད་ནི་ཉེས་
སྤྱོད་ཀྱི་ལས་ཤིག་ཡིན་པར་འདོད་ཀྱིན་ཡོད། ཁོས་འཐབ་འཁྲུག་དང་
སྲོག་ཁྲིམས། དམར་གསོད་བཅས་ལ་མཐའ་གཅིག་ཏུ་རྒོལ་ལན་སློག་
བཞིན་ཡོད། མིའི་རིགས་ཀྱི་སྲོག་གཅོད་པ་ལ་ངོ་རྒོལ་བྱེད་པ་ཁོ་ན་
མིན་པར་སྲོག་ཆགས་གང་རུང་གསོད་པ་ལའང་རྒོལ་གཏམ་གཏོང་
མཁན་ཞིག་རེད། གཉེན་སྒྲིག་པའི་ཕྱོགས་ལའང་ཁོ་རང་གི་གཞུང་
ལུགས་ཆ་ཚང་ཡོད། བུ་རྒྱུད་གསོ་སྤེལ་བྱེད་པ་ནི་མིའི་རིགས་ཀྱི་ཆེས་
མ་མཐའི་འགན་ནུས་ཡིན། མིའི་རིགས་ཀྱི་ཆེས་མཐོ་བའི་འགན་
ནུས་ནི་ཚེ་ལྡན་དག་ལ་ཞབས་ཕྱི་སྒྲུབ་རྒྱུ་དེ་ཡིན་པར་འདོད། ཁོས་
ཁྲག་རྒྱུན་ནང་གི་ཕྲ་ཕུང་ཁྱུར་མིད་ཅན་ལ་དཔེ་བླངས་ནས་ཁོ་རང་གི་
གཞུང་ལུགས་ཀྱི་ཁུངས་ལུང་ཇེ་བརྟན་དུ་བཏང་། མི་ཧྭང་ནི་ཕྲ་ཕུང་
ཁྱུར་མིད་ཅན་དང་གཅིག་མཚུངས་ཡིན། ཕྲ་ཕུང་དེའི་ཕན་ཡོན་ནི་
སྐྱེ་ལྡན་ཕུང་བོ་ཁྲོད་ཀྱི་ཟུངས་ཟད་ནད་དུག་ཅན་བསྐྱར་གསོ་བྱེད་རྒྱུ་
དེ་རེད་བཅས་རང་གི་བསམ་བློའི་ལྟ་བ་བསྟན། ཁོའི་གཞུང་ལུགས་
དེ་འདྲ་གཏན་ཁེལ་བྱས་རྗེས། གཞུང་ལུགས་ནང་བཞིན་འཚོ་བ་རོལ།
ལོ་ན་གཞོན་དུས་ཆང་དང་མཛེས་མར་བག་མེད་དུ་རོལ་མྱོང་ན་ཡང་
དུས་ད་ལྟ་ཁོ་ཡང་མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་དང་འདྲ་བར་
མི་ཡུལ་གྱི་ཕྲ་ཕུང་ཁྱུར་མིད་ཅིག་ཡིན་པར་འདོད་ཡོད།
ཁོས་མཱ་སི་ལོ་ཙྭ་ལ་བཅངས་པའི་བརྩེ་དུང་ཡང་གཞུང་ལུགས་དེ་
དང་འགལ་མེད། ཁོའི་བརྩེ་དུང་ནི་ཕོ་ལཱ་ཋོའི་ལུགས་ལྟ་བུ་རེད། བརྩེ་
དུང་གི་ལྟ་བ་འདིས་ཁོ་རང་ཕྲ་ཕུང་ཁྱུར་མིད་དང་འདྲ་བར་ཉམ་ཐག་ལ་
རོགས་རམ་བྱེད་པར་བར་ཆད་བཟོ་མི་སྲིད་དེ། སྔར་ལས་ཀྱང་ཁོ་ལ་
སྐུལ་འདེད་བྱེད་ངེས་ཡིན་པར་བསམས།
བསམ་བློའི་གནད་དོན་ཐག་གཅོད་བྱེད་པའི་ཐབས་བཀོད་ལྡན་
ལ་དངོས་ཡོད་གནད་དོན་ཐག་གཅོད་བྱེད་པར་ཡང་རང་གི་བྱེད་
ཐབས་མང་བོ་ཡོད། ཁོས་དངོས་ཡོད་ཀྱི་གནད་དོན་སྣ་ཚོགས་ལ་ཐག་
གཅོད་བྱེད་པར་རང་གི་གཞུང་ལུགས་ཡོད་པར་མ་ཟད། རྩ་དོན་ཞིག་
ཀྱང་གཏན་འབེབས་བྱས་ཡོད། ཉིན་རེ་ཆུ་ཚོད་ག་ཙམ་ལ་ལས་ཀ་བྱེད་
པ་དང་ཆུ་ཚོད་ག་ཙམ་ལ་ངལ་གསོ་བྱེད་པ། ཁ་ལག་ཅི་ཟ། གོས་གང་
གྱོན། མེ་ཇི་ལྟར་གསོ། སྒྲོན་མེ་ཇི་ལྟར་སྒྲོན་སོགས་ཡོད།
དེ་ལྟར་ན་ཡང་། སེ་མོན་སོན་རང་ཧ་ཅང་ཁེངས་སྐྱུང་གུས་ཞབས་
དང་བག་འཁུམ་པོ་ཞིག་ཡིན། གལ་སྲིད་ཁོས་ཐག་གཅོད་བྱས་པ་ཞིག་
ཡིན་ཚེ་སུས་ཀྱང་འགོག་ཐབས་མེད།
མི་དེ་འདྲ་ཞིག་གི་བརྩེ་དུང་གིས་མཱ་སི་ལོ་ཝཱར་ཤུགས་རྐྱེན་ཆེན་
པོ་ཐེབས་ཡོད། མཱ་སི་ལོ་ཝཱས་བུད་མེད་ཀྱི་ཚོར་སྣང་སྐྱེན་པོས་ཁོ་མོ་
ལ་དགའ་བཞིན་པ་ཤེས་སོང་། མོ་ལ་སྤྱིར་བཏང་མ་ཡིན་པའི་མི་བུ་ཁོ་
ལྟ་བུའི་སེམས་སུའང་བརྩེ་བ་ཐོབ་ཡོད་སྙམ་ནས་རང་ལ་ཡིད་ཆེས་ཀྱི་
བསམ་པ་ཇེ་མཐོར་སོང་། ནེ་ཁི་ལོ་བྷོ་ཧྥི་ཡིས་མོ་ལ་གཉེན་སློང་བ་ནི་
བློ་ཡངས་ཁོག་ཆེ་དང་འདས་ཟིན་པའི་དོན་དེའི་ཆེད་དུ་ཡིན་ལ། སེ་
མོན་སོན་ད་ལྟ་མོ་ལ་དགའ་བ་དེ། ཡིད་སེམས་རྣམ་དག་གིས་མོ་བློར་
བབས་པས་རེད། དེ་མིན། མོས་སེ་མོན་སོན་གྱིས་མོ་ནི་སྤྱིར་བཏང་མ་
ཡིན་པའི་བུད་མེད་ཅིག་དང་ཀུན་སྤྱོད་ཡ་རབས་ཡིན་པས་བུད་མེད་
གཞན་ལས་ཁྱད་འཕགས་ཤིག་ཏུ་བསམ་གྱིན་ཡོད་འདོད། ཁོས་མོ་
ལ་དོན་དངོས་སུ་ཀུན་སྤྱོད་གང་ལྡན་མིན་བསམ་གྱིན་ཡོད་པ་མོས་
མི་ཤེས་མོད། གང་ལྟར། ཁོའི་རེ་བ་སྟོང་ཟད་དུ་མི་གཏོང་བའི་ཆེད་
མོས་འབད་ཅི་ཐུབ་ཀྱིས་རང་ལ་ཡོད་པར་འདོད་པའི་གཤིས་བཟང་དུ།
དག་མངོན་ཅི་ཐུབ་བྱས་པ་རེད། དེ་ལྟར་བྱས་ན་མོས་ནུས་ཚོད་ཀྱིས་
ཆེས་བཟང་བའི་མི་ཞིག་བྱེད་པར་སྐུལ་སློང་བྱ་ཐུབ།
ཁོ་གཉིས་ཀྱི་འབྲེལ་བ་སྔོན་ཆད་བཙོན་ཁང་ནས་བྱུང་བ་རེད།
ཉིན་ཞིག་ལ། ཆབ་སྲིད་ཉེས་ཅན་ལ་ལྟ་བའི་སྐབས་སུ་ཁོའི་བྱམས་
བརྩེ་ལྡན་པའི་མིག་སྔོན་པོ་དེས་ཕྱིར་འབུར་བའི་དཔྲལ་བ་དང་སྨིན་
མའི་འོག་ནས་མོ་ལ་ཅེར་འདུག་པ་མོ་ལ་ཚོར་ཤེས་བྱུང་། དེའི་སྐབས་
ནས་བཟུང་། ཁོ་ནི་གཞན་དང་མི་མཚུངས་ལ། མོར་ལྟ་བའི་རྣམ་
འགྱུར་ཡང་ཁྱད་པར་བ་ཞིག་རེད། མོས་ད་དུང་ཁོའི་གྱེན་དུ་ལངས་
པའི་སྐྲ་ལོ་དང་གཉེར་མ་བསྡུས་པའི་དཔྲལ་བ་བཅས་ནི་ཧ་ཅང་གཟབ་
ནན་ཡིན་པ་དང་། མིག་མདངས་ནི་བྱིས་པ་ནང་བཞིན་ལྷད་མེད་
ལ་བྱམས་སེམས་ལྡན་པ་ཞིག་རེད། རྣམ་འགྱུར་མི་འདྲ་བ་གཉིས་
ངོ་གདོང་གཅིག་ལ་གནས་པ་ནི་མི་ལ་མཚར་སྣང་མི་སྐྱེ་རང་སྐྱེ་རེད།
ཥོམ་སི་ཁི་གྲོང་ཁྱེར་དུ་འབྱོར་རྗེས་ཆབ་སྲིད་ཉེས་ཅན་པའི་ཁྲོད་དུ་
མོས་ཡང་བསྐྱར་ཁོ་མཐོང་ཐུབ་སོང་། ཁོ་གཉིས་ཀྱིས་ཚིག་གཅིག་གི་
གླེང་མོལ་མ་བྱས་ཀྱང་ཕན་ཚུན་ལ་ལྟ་བའི་མིག་གི་མདའ་མོ་ལས་ངོ་
ཤེས་ཡིན་པ་མཚོན་ཐུབ། ཕན་ཚུན་ལ་གུས་བརྩི་དེ་བས་ཆེ། དེའི་
རྗེས་ཀྱང་ཁོ་གཉིས་ཀྱིས་དོན་ལྡན་གཏིང་ཟབ་ཀྱི་ལབ་གླེང་བྱས་མེད་
ཀྱང་། མཱ་སི་ལོ་ཝཱས་བསམས་ན། མོ་ཡོད་པའི་ཁོར་ཡུག་དེ་རུ་ཁོས་
བཤད་པའི་སྐད་ཆ་དག་མོས་གོ་ཆེད་བཤད་པ་རེད་ལ། སྐད་ཆ་བཤད་
སྐབས་ཅི་ནུས་ཀྱིས་གོ་སླ་བར་བྱས་པ་རེད།
གསུམ།
ནེ་རྗི་ནེ་ནས་ཕིམ་གྲོང་ཁྱེར་འགྲོ་བའི་ལམ་བར་དུ། ནེ་ཁི་ལོ་བྷོ་
ཧྥི་དང་མཱ་སི་ལོ་ཝཱ་གཉིས་ཐེངས་གཉིས་མ་གཏོགས་ངོ་ཐུག་མ་ཐུབ།
ཐེངས་ཤིག་ནི་ནེ་རྗེ་ནེ་རུ་བཙོན་པ་དང་བཙོན་མ་རྣམས་ལྕགས་སྐུད་
ཀྱི་དྲ་རྒྱ་ཡོད་པའི་འདྲུད་གྲུ་ལ་མ་བསྡད་སྔོན་ཡིན། ཐེངས་གཞན་ཞིག་
ནི་ཕིམ་གྲོང་ཁྱེར་གྱི་བཙོན་ཁང་གི་གཞུང་སྒྲུབ་ཁང་དུ་ཐུག་འཕྲད་
བྱུང་བ་རེད། སྔ་གཞུག་ཐུག་འཕྲད་ཐེངས་གཉིས་བྱུང་བ་དེ་ལས་མཱ་
སི་ལོ་ཝཱ་ནི་ཁུ་སིམ་པོ་དང་རྣམ་འགྱུར་མི་ལེགས་པ་སྟོན་མཁན་ཞིག་
ཏུ་གྱུར་འདུག ནེ་ཁི་ལོ་བྷོ་ཧྥི་ཡིས་མོའི་ལུས་ཁམས་དང་མཁོ་ཆས་
གང་དག་དགོས་མིན་འདྲི་དུས་མོས་ཁ་གྲག་མི་འདོད་ལ། སེམས་ལ་
བྲེལ་འཚུབ་ལངས་པ། ད་དུང་ཁོ་ལ་གཤེ་གཤེ་གཏོང་འདོད་ཀྱི་ཉམས་
ཤིག་ཀྱང་འདུག སྣང་ཚུལ་དེ་དག་སྔོན་ཆད་བྱུང་མྱོང་བ་ཞིག་མིན།
སེམས་ཁམས་སྐྱིད་པོ་མ་བྱུང་བའི་རྒྱུ་རྐྱེན་གཙོ་བོ་ཡང་མོ་ལ་སྐྱེས་པ་
དག་གིས་སུན་པོ་བཟོས་པའི་དབང་གིས་རེད། རྒྱུ་རྐྱེན་དེར་ནེ་ཁི་
ལོ་ལྷོ་ཧྥི་ཡི་སེམས་ཁམས་ཀྱང་སུན་ཞིང་སྐྱོ་བར་ཆགས་ཡོད། ལམ་
གྱི་དཀའ་སྡུག་དང་སྐྱེས་པ་ཚོས་མོ་དང་གཡེམ་སྦྱོར་བྱེད་འདོད་ཀྱི་
གནས་ཚུལ་འོག་ཏུ་མོས་ཡང་བསྐྱར་རང་ལ་དམའ་འབེབས་བྱེད་
སྲིད་ལ། འཚོ་བར་རེ་ཐག་ཆད་དེ་རང་ཉིད་ཆང་གིས་བཟི་རུ་འཇུག་
པ་དང་། ཁོ་ལ་སྡང་སེམས་སྐྱེས་ངེས་ཡིན། ཁོས་ཀྱང་མོ་ལ་རོགས་
རམ་བྱ་མི་ཐུབ་པས། ལམ་བར་དུ་ཞུགས་མ་ཐག་པའི་དུས་སྐབས་
དེར་མོ་དང་ཐུག་འཕྲད་བྱེད་པའི་གོ་སྐབས་ཁོ་ལ་ཐོབ་མ་མྱོང་པས་
ཁོས་སེམས་ཁྲལ་གང་མང་བྱས མཱ་སི་ལོ་ཝཱ་ཆབ་སྲིད་ཉེས་ཅན་གྱི་
གྲལ་དུ་སྤར་རྗེས་རང་གི་སེམས་ཁྲལ་དེ་དག་ལ་གཞི་འཛིན་ས་ཞིག་
གཏན་ནས་མེད་པ་ད་གཟོད་ཤེས། དེ་མིན་ནེ་ཁི་ལོ་བྷོ་ཧྥི་ཡིས་མོ་
མཐོང་ཐེངས་རེར་མོའི་ནང་སེམས་ཀྱི་འགྱུར་བ་རྟོགས་ཐུབ་ཅིང་། དེ་
ཏག་ཏག་ཁོས་རེ་སྙེག་བྱེད་ས་རེད། ཥོམ་སི་ཁི་གྲོང་ཁྱེར་དུ་ཐེངས་དང་
པོར་མོ་མཐོང་དུས། མོ་ཡང་སྔོན་ཆད་ལམ་དུ་མ་ཆས་པའི་སྐབས་དང་
གཅིག་འདྲ་རེད། མོས་ཁོ་མཐོང་དུས། དཔྲལ་བའི་གཉེར་མ་བསྡུས་
མེད་ཅིང་འུ་ཐུག་ཉམ་ཆུང་ཞིག་ཀྱང་མིན་པར། སྤྲོ་སྣང་གིས་ཁེངས་
ཤིང་སེམས་ཁམས་ལ་འཚེར་སྣང་མེད་པར་ཁོ་ལ་བསུ་མ་བྱས། མོའི་
ཆེད་དུ་ཁོས་སྣ་ཚོགས་བློས་བཏང་བར་བཀའ་དྲིན་ཞུས་པ་དང་། ལྷག་
པར་དུ་མོ་ད་སྔའི་གྲོགས་པོ་ཚོའི་ཁྲོད་དུ་སྤར་བར་སེམས་གཏིང་ནས་
བཀའ་དྲིན་ཞུས།
དུས་ཡུན་ཟླ་ངོ་གཉིས་རིང་ལ་སོང་མཐར། མོའི་ནང་སེམས་ཀྱི་
འགྱུར་བ་ཕྱིར་མངོན་པ་དང་མོ་སྐམ་རིད་གདོང་ནག་ཞིག་ཏུ་གྱུར་
ཡོད། ན་ཚོད་ཅུང་རྒས་ཡོད་པ་འདྲ། མིག་མཐའ་དང་ཁ་མཐའ་རུ་
རྒས་གཉེར་ཆགས་ཡོད་པ་དང་མགོ་ལ་རས་དཀྲིས་ཡོད་པས་སྐྲ་ལོ་
སོབ་སོབ་ངང་ཕྱིར་མངོན་མི་འདུག གྱོན་པ་གྱོན་སྟངས་དང་སྐྲ་ཚུགས།
མིའི་བར་གྱི་སྤྱོད་ཚུལ་འཛིན་སྟངས་སོགས་གང་གི་ཆ་ནས་ཀྱང་འཕོ་
འགྱུར་ཆེན་པོ་བྱུང་འདུག སྔོན་ཆད་ལྟར་སྒེག་འཆོས་སྟོན་པའི་ཉམས་
འགྱུར་དེ་རྩ་བ་ནས་བོར་ཟིན་པ་རེད། མོའི་ནང་སེམས་ལ་བྱུང་དང་
འབྱུང་བཞིན་པའི་འཕོ་འགྱུར་གྱིས་ནེ་ཁི་ལོ་བྷོ་ཧྥི་ལ་དགའ་བ་འབུམ་
འགྱུར་འཕེལ་དུ་བཅུག
ཁོ་ད་ལྟ་མོ་ལ་བརྩེ་དུང་གཞན་ཞིག་ཆགས་འདུག བརྩེ་དུང་དེ་
སྔོན་ཆད་ལྟར་ཞེན་ཆགས་པ་དང་དེའི་རྗེས་ཀྱི་ལུས་འབྲེལ་ཆགས་པའི་
འདོད་སྲེད་མིན་ལ། ཐ་ན་ཁྲིམས་ཐག་བཅད་རྗེས་ཁོས་བློ་ཐག་རྦད་
གཅོད་ཀྱིས་མོ་དང་གཉེན་སྒྲིག་བྱས་ཏེ། རང་གི་འགན་འཁྲི་ལག་ལེན་
བྱ་རྒྱུ་དང་གཏམ་འདོད་ཚ་བོ་བསྐང་རྒྱུ་ཡང་དེ་བས་མིན་ལ། ཁོས་ད་
ལྟ་མོ་ལ་སྙིང་རྗེ་ཁོ་ན་ལས་མ་འདས། ཐེངས་དང་པོར་བཙོན་ཁང་དུ་མོ་
དང་འཕྲད་པ་ཇི་བཞིན་ཡིན། ཁོ་སྨན་ཁང་དུ་སོང་བའི་རྗེས་སུ་མོ་ལ་
ཞེན་པ་ལོག་པའི་སྣང་ཚུལ་ཅི་ནུས་ཀྱིས་སེལ་ཐབས་བྱས་པ་དང་། མོ་
དང་སྨན་པ་བསྡུས་ར་བ་གཉིས་ལུས་འབྲེལ་བྱུང་བ་ཡང་གུ་ཡངས་སུ་
བཏང་། རྗེས་ནས་མོ་ལ་མ་ཉེས་ཁ་གཡོག་ཐེབས་པ་ཁོས་ཤེས་ཡོད།
བརྩེ་དུང་དེ་ནི་སྔར་ལས་ཇེ་དྲག་རེད། བརྩེ་དུང་ཡིན་པ་འདྲ་ཡང་། དེ་
གཉིས་ཀྱི་ཁྱད་པར་གཙོ་བོ་ནི། སྔོན་ཆད་ཁོས་མོ་ལ་བཅངས་བའི་
བརྩེ་དུང་དེ་སྐབས་འཕྲལ་ཙམ་ཡིན་པ་དང་། ད་ལྟའི་བརྩེ་དུང་ནི་མི་
ཉམས་ཡུན་གནས་ཤིག་རེད། ད་ལྟ་ཁོས་དོན་གང་ཞིག་བསྒྲུབས་
ཀྱང་གང་ཞིག་དྲན་ཡང་སེམས་ལ་སྙིང་རྗེས་ཁེངས་འདུག མོ་ཁོ་ན་
ཙམ་མིན་པར་མི་ཡོངས་ལ་སྙིང་རྗེ་བཅངས་ཡོད། ཚོར་བ་དེས་ནེ་ཁི་
ལོ་བྷོ་ཧྥི་ཡི་སེམས་ཁོང་གི་འགག་སྒོ་ཕྱེ་བྱུང་ལ། སྔོན་ཆད་བཞུར་ལམ་
བཀག་པ་ལྟ་བུའི་བྱམས་སེམས་ཀྱི་གཙང་བོ་དེ་ཐོལ་གྱིས་བབས་ནས་
ཁོའི་འབྲེལ་འདྲིས་བྱེད་ཀྱིན་པའི་མི་དག་གི་ཕྱོགས་སུ་བཞུར་སོང་།
ནེ་ཁི་ལོ་བྷོ་ཧྥི་ཡིས་བསམས་ན་ཐེངས་འདིའི་འགྲུལ་སྐྱོད་ཁྲོད་
རང་ཉིད་ཀྱི་སེམས་པ་སྤྲོ་བས་ཁེངས་ཡོད། ཤིང་རྟའི་ཁ་ལོ་བ་དང་ལྟ་
སྐྱེལ་དམག་མི་ནས་བཟུང་ད་ལྟའི་བར་ཁོ་དང་འདྲིས་ཆ་ཡོད་པའི་
བཙོན་ཁང་འགན་འཛིན་པ་དང་མངའ་སྡེ་དཔོན་པོའི་བར་དུ་ཁོས་ཅི་
མི་སྙམ་པར་མི་དེ་དག་ཡོངས་ལ་རོགས་རམ་དང་དོ་ཁུར་བྱས་མྱོང་།
དུས་སྐབས་འདིར་མཱ་སི་ལོ་ཝཱ་ཆབ་སྲིད་ཉེས་ཅན་གྱི་གྲལ་དཔུང་
དུ་གནས་སྤར་བ་ནས་བཟུང་། ནེ་ཁི་ལོ་བྷོ་ཧྥི་ཡིས་ཆབ་སྲིད་ཀྱི་ཉེས་
ཅན་ཕོག་མཁན་དེ་དག་དང་འབྲེལ་འདྲིས་བྱེད་པའི་གོ་སྐབས་མང་བོ་
བྱུང་། ཐོག་མར་ཆབ་སྲིད་ཀྱི་ནག་ཉེས་ཕོག་མཁན་རྣམས་ལྷན་ཅིག་
ཏུ་རང་དགར་གྱིས་ཡེ་ཁ་ཥི་རེན་བྷིར་གྲོང་ཁྱེར་གྱི་བཙོན་ཁང་ཆེན་པོ་
ཞིག་ཏུ་མཉམ་འདུག་བྱས་ཡོད་པ་དང་། ལམ་བར་དུ་མཱ་སི་ལོ་ཝཱ་དང་
མཉམ་དུ་རྐང་ཐང་དུ་བགྲོད་པའི་བཙོན་པ་ལྔ་དང་བཙོན་མ་བཞི་ངོ་
ཤེས་སོང་། ས་མཐར་སྤྱུགས་པའི་ཆབ་སྲིད་ཉེས་ཅན་དང་འབྲེལ་འདྲིས་
མང་ཙམ་བྱུང་བའི་དབང་གིས་ནེ་ཁི་ལོ་བྷོ་ཧྥི་ཡིས་ཁོ་ཚོར་བཟུང་བའི་
ལྟ་སྟངས་རྩ་བ་ཉིད་ནས་འགྱུར་ལྡོག་ཆེན་པོ་བྱུང་།
ཨུ་རུ་སུའི་གསར་བརྗེ་བྱ་འགུལ་མགོ་བརྩམས་པ་ནས་བཟུང༌།
ལྷག་པར་དུ་ཟླ་གསུམ་པའི་ཚེས་གཅིག་ཉིན་གྱི་དོན་རྐྱེན་བྱུང་བའི་རྗེས
སུ༑ ནེ་ཁི་ལོ་བྷོ་ཧྥི་ཡིས་གསར་བརྗེ་བར་ནམ་ཡང་སྣང་ཆུང་དང་ཁྱད་
གསོད་ཀྱི་ལྟ་སྟངས་ཤིག་ལས་རྦད་དེ་དགའ་མགུ་ཡི་རང་བྱས་མ་མྱོང་།
གསར་བརྗེ་བར་མི་དགའ་པའི་རྒྱུ་རྐྱེན་གཙོ་བོ། ཁོ་ཚོས་གདུག་རྩུབ་
དང་སྦ་གསང་གིས་སྲིད་གཞུང་ལ་ངོ་རྒོལ་བྱེད། དེ་མིན་མི་ཆོས
དང་མི་མཐུན་པའི་ལྐོག་གསོད་བྱེད་པ། དེའི་འཕྲོར་གསར་བརྗེ་བ་
དེ་ཚོ་རང་ཆེ་རང་རློམ་གྱི་མཆོག་འཛིན་འདུ་ཤེས་ཡོད་མཁན་དག་
ཡིན་པས་ཁོ་དེ་དག་ལ་ཡི་མི་རང་བར་གྱུར།
ཁོ་ཚོ་དང་འབྲེལ་འདྲིས་བྱས་པ་བརྒྱུད་ཁོ་ཚེ་ལ་ནམ་རྒྱུན་སྲིད་
གཞུང་གིས་ཉེས་མེད་ཉེས་འཛུགས་ཀྱི་གནོད་སྐྱོན་ཐེབས་པས། ཁོ་
ཚོས་དེ་ལྟར་བྱེད་པའང་ཐབས་ཟད་འུ་ཐུག་ཅིག་ཡིན་པ་གཞི་ནས་
རྟོགས་སོང་།
ཉེས་དོན་གསོག་མཁན་གྱི་བཙོན་པར་ཅི་འདྲའི་གདུག་རྩུབ་
དང་མནར་གཅོད་བཏང་ཡང་རུང་། ཁྲིམས་ཆད་མ་བཅད་སྔོན་དང་
ཁྲིམས་ཆད་ཕོག་རྗེས་ཁོ་ཚོ་ལ་ཅིས་ཀྱང་བཅའ་ཁྲིམས་ནང་ལྟར་ཐག་
གཅོད་བྱེད་ངེས་ཡིན། ཡིན་ཡང་ཆབ་སྲིད་ཀྱི་ཉེས་ཅན་པ་ཐག་གཅོད་
བྱེད་དུས་བཅའ་ཁྲིམས་ཀྱི་དྲི་ཙམ་ཡང་བྲོ་མི་སྲིད་དེ། དེ་ནི་ནེ་ཁི་ལོ་
བྷོ་ཧྥི་ལ་གསལ་ཆ་ཡོད་པའི་སི་ཧོ་སི་ཐོ་ཝཱ་ཡི་གྱོད་གཞི་དང་རྗེས་སུ་
འདྲིས་ཆ་ཡོད་པར་གྱུར་པའི་གྲོགས་པོ་གསར་བ་དག་གི་གྱོད་གཞི་
དང་ཡང་འདྲ། དབང་འཛིན་ལས་ཁུངས་ཀྱིས་ཁོ་ཚོར་ཁ་གཏད་འཇལ་
དུས་དཔེར་བཞག་ན། ཉ་རྒྱ་མཚོ་ལ་བཏང་རྗེས་དྲ་བར་ཚུད་པ་ཐམས་
ཅད་འཛིན་བཟུང་བྱས་ནས་ཁོ་ཚོ་ལ་མཁོ་གལ་ཆེ་བའི་ཉ་ཆེན་པོ་བཟུང་
ནས་ཁ་ཟས་སུ་གྱུར་ནས་ཁྱུར་མིད་གཏོང་གི་རེད། ཉ་མོ་ཆུང་ཆུང་དག་
ལ་ཁ་ཡ་བྱེད་མཁན་མེད་པས་མཚོ་ངོགས་སུ་གཡུགས་ནས་ཡུན་གྱིས་
འཆི་རུ་འཇུག་པ་དང་གཅིག་མཚུངས་ཡིན། དབང་འཛིན་ལས་ཁུངས་
ཀྱིས་ཀྱང་དེ་ལྟར་ཁྲིམས་འགལ་བཟོས་མེད་པ་དང་སྲིད་གཞུང་གི་མིར་
འཚེ་བ་མི་བྱེད་པའི་མི་སྐོར་ཞིག་བཟུང་རྗེས། ལོ་འགར་བཙོན་འཇུག་
བྱས་པས་ཁོ་ཚོ་ལ་ལ་ཞིག་བཙོན་དུ་ནད་དུག་ཕོག་པ་དང་། སྨྱོ་ནད་
བྱུང་བ། ཡང་ལ་ལས་རང་སྲོག་གཅོད་པར་བྱེད། ཁོ་ཚོ་དུས་ཡུན་རིང་
བོར་བཙོན་དུ་འཇུག་དགོས་པའི་རྐྱེན་གཙོ་བོའང་བཙོན་གྲོལ་ཐོབ་
པའི་གནས་ལུགས་མེད་པ་ཙམ་གྱིས་ཡིན། ཁོ་ཚོ་བར་ཐག་ཉེ་སའི་
བཙོན་ཁང་དུ་བཅུག་ན་དགེ་མཚན་ག་འདྲ་འདུག་ཅེ་ན། གྱོད་དོན་
ལ་ཞིབ་བཤེར་བྱེད་སླ་ཆེད་དང་དུས་ནམ་ཡིན་ཡང་གནད་དོན་གང་
ཞིག་གི་ཆེད་དུ་ཁོ་ཚོས་བདེན་དཔང་བྱེད་པར་སྟབས་བདེ་བཟོ་ཆེད་
ཡིན། ཁོ་ཚོ་ལ་སྲིད་གཞུང་གི་ངོས་ཐད་དུ་བལྟས་ན་ཡང་ཉེས་མེད་ཅིག་
ཡིན་རུང་། དེ་དག་གི་ལས་དབང་ནི་དམག་སྲིད་ཉེན་རྟོག་གི་རུ་གཙོ་
དང་ཉེན་རྟོག་དཔོན། གསང་ཞིབ་པ། གཞུང་གཏུག་པ། ཁྲིམས་དཔོན།
མངའ་སྡེའི་དཔོན་པོ་དང་བློན་ཆེན་བཅས་ཀྱི་གཤིས་ཀ་དང་ལས་ཀ་
དལ་ལམ་བྲེལ་འཚུབ་ཆེ། དེ་མིན་ཁོ་ཚོའི་སེམས་ཁམས་ལ་རག་ལས་
ཡོད། དཔོན་ངན་དེ་དག་ནམ་རྒྱུན་སེམས་ཁོམ་ནས་ཅི་བྱས་སྙིང་བོ་
མེད་པའམ་ཡང་ན་བྱས་རྗེས་འཇོག་ཆེད་མི་མང་བོ་བཙོན་འཇུག་བྱེད་
ཀྱིན་ཡོད་ལ། ཁོ་ཚོའི་སེམས་ཁམས་དང་གོང་རིམ་མགོ་ཁྲིད་ཀྱི་ཁམས་
དྭངས་མིན་ལྟར་འཛིན་བཟུང་ཐེབས་པའི་མི་སེར་དག་བཙོན་གྲོལ་དང་
བཙོན་འཇུག་ཅི་འདོད་བྱས་ཆོག དེ་ལས་གོ་གནས་མཐོ་བའི་དཔོན་པོ་
ཡིན་ནའང་ཁོས་བྱས་རྗེ་འཇོག་དགོས་མིན་དང་། ཁོ་དང་བཀའ་བློན་
བར་གྱི་འབྲེལ་བ་ལ་བལྟས་རྗེས་འཛིན་བཟུང་ཐེབས་པའི་མི་དེ་དག་ས་
མཐར་སྤྱུགས་སམ་ཡང་ན་མི་གཅིག་སྡོད་པའི་བཙོན་ཁང་དུ་འཇུག་
གམ། ཡང་ན་ས་མཐར་སྤྱུགས་པའམ་སྡུག་ལས་བྱེད་པ། སྲོག་གཅོད
བཅས་བྱས་ཆོག དེ་ལྟར་ཡིན་ཡང་། ལྕམ་སྐུ་ཞིག་གིས་ཞུ་བ་བྱས་ན་
ཁོ་ཚོ་བཙོན་གྲོལ་ཐོབ་ཐུབ།
གཞན་ལ་དྲག་སྤྱོད་བཏང་བ་དེ་ལས། གཞན་གྱིས་ཀྱང་དྲག་པོའི་
ཐབས་ཀྱིས་ཕྱིར་ལན་སློག་ངེས་ཡིན། དམག་མི་ལ་དུས་ནམ་ཡང་
སྤྱི་ཚོགས་གླེང་བརྗོད་ཀྱི་ཤུགས་རྐྱེན་ཐེབས་སྲིད། ཁོ་ཚོས་བཟོས་པའི་
དམར་པོ་ཁྲག་གི་ནག་ཉེས་དག་སྦ་འགེབས་བྱས་ནས་དེར་ད་དུང་
བྱས་རྗེས་བཞག་སོང་ཟེར། ཆབ་སྲིད་ཉེས་ཅན་ལའང་ཁོ་ཚོའི་ཚོགས་
པ་དེས་ཤུགས་རྐྱེན་ཐེབས་བཞིན་ཡོད། ཁོ་ཚོའི་རང་དབང་དང་ཚེ་
སྲོག འཇིག་རྟེན་འདིར་ཆེས་རིན་ཐང་ལྡན་པའི་བྱ་དངོས་དང་ཁ་བྲལ་
བའི་ཉེན་ཁར་མ་འཛེམ་པར་གདུག་རྩུབ་ཀྱི་བྱ་སྤྱོད་མི་སྤེལ་ཐབས་
མེད་རེད། ཁོ་ཚོས་བལྟས་ན། དེ་ནི་ནག་ཉེས་ཁོ་ན་ཙམ་མིན་པར་ད་
དུང་དཔའ་མཛངས་རྟུལ་ཕོད་ཅིག་ཀྱང་ཡིན་པར་འདོད། དེས་ནེ་ཁི་
ལོ་བྷོ་ཧྥི་ལ་ངོ་མཚར་བའི་རྣམ་པ་ཞིག་གསལ་བཤད་བྱས། གདོད་མ་
ནས་གཤིས་འཇམ་ཞི་དུལ་གྱི་མིས་ཀྱང་ཉམ་ཆུང་མགོན་མེད་ཀྱི་དུད་
འགྲོའི་སྲོག་ཀྱང་ལེན་མི་ཕོད་ལ། དེ་ཚོའི་སྡུག་བསྔལ་མྱོང་བར་སེམས་
ཀྱིས་མི་བཟོད་མོད། ད་ལྟ་སྣང་དོགས་ལ་མི་འཛེམ་པར་མི་ཡང་དམར་
གསོད་བྱེད་ཐུབ་པར་གྱུར་པ་དེ་ཅི་འདྲིའི་མཚར་ཨང་། ཁོ་ཚོས་མི་རེ་
རེའི་མི་གསོད་པའི་ལག་ཐབས་ལ་བརྟེན་ནས་རང་ཉིད་སྐྱོབ་པ་དང་
དམངས་ཡོངས་ལ་བདེ་སྐྱིད་བསྐྲུན་པའི་རླབས་ཆེན་དམིགས་འབེན་
དེ་ནི་ཁྲིམས་མཐུན་ཞིག་ཏུ་བསམ་བཞིན་ཡོད། ཁོ་ཚོའི་ལས་དོན་ནི་
ཆེས་རླབས་ཆེན་ཞིག་ཡིན་པར་འདོད་པས་རང་སྣང་ཡང་མཐོན་པོར་
བཟུང་བ་དང་། དོན་དངོས་སུ་སྲིད་གཞུང་གིས་ཁོ་ཚོར་མཐོང་ཆེན་
བྱས་པས་རེད་ལ། ཁོ་ཚོར་གདུག་རྩུབ་ཀྱི་ཉེས་ཁྲིམས་བཅད་པའི་
མཇུག་འབྲས་ཤིག་ཡིན་པར་འདོད་ཀྱིན་ཡོད། བདེན་ཏེ། ཁོ་ཚོས་མྱོང་
ཐུབ་པའི་སྡུག་བསྔལ་གྱི་ཆེད་དུ་ཁོ་ཚོའི་རང་སྣང་ངེས་པར་དུ་མཐོན་
པོར་འཛིན་དགོས།
ནེ་ཁི་ལོ་བྷོ་ཧྥི་དང་ཁོ་ཚོ་འབྲེལ་འདྲིས་བྱས་པ་དང་སྔར་ལས་
རྒྱུས་ལོན་བྱས་རྗེས། ཁོ་ཚོ་ནི་མི་ལ་ལས་བཤད་པའི་མི་ངན་སྡིག་
ཅན་མིན་ལ། ཡང་ལ་ལས་ཚོད་དཔག་བྱེད་ཀྱིན་པའི་དཔའ་ངར་ལྡན་
པ་ཞིག་ཀྱང་མིན། དོན་དམ་པར་ཁོ་ཚོ་ནི་ཆེས་སྤྱིར་བཏང་གི་མི་རེད་
འདུག དེའི་ཁྲོད་དུ་མི་ཡ་རབས་ཡོད་ལ། མི་ཐ་ཤལ་ཡང་ཡོད། མི་
བཟང་ངན་གཉི་ག་འདུ་བས་ས་ཆ་གང་དང་ཡང་གཅིག་འདྲ་ཡིན་པ་
གསལ་བོ་ཤེས་ཡོད།
མི་ལ་ལ་ཞིག་གསར་བརྗེ་བར་གྱུར་ནས་བློ་ཐག་རྦད་བཅད་
ཀྱིས་ད་ལྟའི་སྟོབས་ཤུགས་ངན་པ་དང་འཐབ་འཛིན་བྱེད་དགོས་སྙམ་
པ་དང་། འོན་ཀྱང་མི་འགའ་ཤས་ཤིག་གསར་བརྗེའི་ཁྲོད་ཞུགས་པ་
ནི་སྒེར་སེམས་ཁོ་ནའི་ཆེད་དུ་རེད། མི་ཕལ་ཆེ་བ་གསར་བརྗེའི་ཁྲོད་
ཞུགས་པ་དེ་ནེ་ཁི་ལོ་བྷོ་ཧྥི་ལ་དམག་འཁྲུག་ཁྲོད་གསལ་ཆ་ཡོད་པའི་
ཉེན་ཁ་དང་རང་སྲོག་བློས་གཏོང་ཕོད་པའི་རེ་འདུན་རེད། སྙིང་སྟོབས་
ཆེ་བའི་གཞོན་ནུ་ཚང་མ་དེ་འདྲའི་ཚོར་བ་ཡོད། ཁོ་ཚོ་སྤྱིར་བཏང་
གི་མི་ལས་ཁྱད་ཆོས་ཤིག་ལྡན་པ་ནི་ཁོ་ཚོའི་ཀུན་སྤྱོད་ཚད་གཞི་དེ་
ཡོངས་ཁྱབ་ཀྱི་ཀུན་སྤྱོད་ཚད་གཞི་ལས་མཐོ་བ་དེ་ཡིན། ཁོ་ཚོའི་
འདོད་ཆུང་ཆོག་ཤེས་དང་དཀའ་སྤྱད་སྡུག་རུས། ལྷག་བསམ་རྣམ་
དག རང་ཕན་གཞན་གཅེས་བཅས་བྱེད་པ་མ་ཟད། ཐུན་མོང་གི་
ཚེ་ལས་དོན་གྱི་ཆེད་དུ་ནམ་ཡང་ཡོད་ཚད་བློས་སུ་གཏོང་བ་དང་།
སྲོག་ཡིན་རུང་དེ་ལྟར་ཡིན། རྒྱུ་རྐྱེན་དེ་འདྲའི་དབང་གིས་མི་དེ་དག་
གི་ཁྲོད་དུ་མི་མང་ཆེ་བའི་ཆུ་ཚད་ཧ་ཅང་མཐོན་པོར་ཆགས་ཡོད་པས།
ཀུན་སྤྱོད་བླ་ལྷག་མཐོ་བའི་ཚད་མར་གྲུབ་ཡོད། ཆུ་ཚད་དམའ་བའི་
རིགས་སུ་མི་བདེན་རྫུན་སྒྲིག་དང་མ་ཡིན་ཡིན་ཁུལ། རང་ཤེད་ཚ་བོ་
དང་མཇིང་པ་གཡག་ལས་སྦོམ་པའི་མི་ཡང་ཡོད།
རྐྱེན་དེའི་དབང་གིས་ནེ་ཁི་ལོ་བྷོ་ཧྥི་ཡིས་གྲོགས་པོ་གསར་བ་དེ་
དག་ལ་གོང་བཀུར་ཆེ་བརྩི་དང་སྙིང་ཐག་པ་ནས་རྗེས་སུ་ཡི་རང་བྱེད་
ཀྱིན་ཡོད་མོད། ཡང་གྲོགས་པོ་གསར་བ་འགའ་ཞིག་ལ་ཡིད་གུས་
པའི་ཚུལ་གྱིས་མོས་གུས་ཙམ་ཡིན།
བཞི།
ནེ་ཁི་ལོ་བྷོ་ཧྥི་ཡིས་ནམ་རྒྱུན་ཇ་འཐུང་བ་དང་ཟ་མ་ཟས་རྗེས་མཱ་
སི་ལོ་ཝཱ་དང་ལོགས་སུ་གླེང་མོལ་བྱེད་ངེས་ཡིན། སྐབས་འདིར། ཁོ་
ཁི་རེལ་ཋི་རྫེའོ་ཧྥི་ལ་གླེང་མོལ་བྱེད་བཞིན་འདུག་པ་དང་། སེམས་
སུའང་དེའི་འཆར་གཞི་ཡོད། ནེ་ཁི་ལོ་བྷོ་ཧྥི་ཡིས་ཞོར་དུ་ཁོ་ལ་མཱ་
ཁར་ཡིས་ཁོ་ལ་བཏོན་པའི་རེ་བ་དེ་བཤད་པ་དང་། མཱ་ཁར་ནག་ཉེས་
བསགས་པའི་གོ་རིམ་ཡང་བཤད། ཁི་རེལ་ཋི་རྫེའོ་ཧྥི་མིག་འོད་ཆེམ
ཆེམ་གྱིས་ནེ་ཁི་ལོ་བྷོ་ཧྥི་གདོང་ལ་ཅེར་ནས་ནན་ཏན་གྱིས་ཉན་བཞིན་
ཡོད།
ཁི་རེལ་ཋི་རྫོའོ་ཧྥིས “རེད་ཡ” ཞེས་གློ་བུར་དུ་དེ་ལྟར་བཤད་རྒྱུར།
“ངས་ནམ་རྒྱུན་འདི་ལྟར་དྲན་བཞིན་ཡོད། ང་ཚོ་དང་ཁོ་ཚོ་མཉམ་དུ་
ལམ་ལ་ཞུགས། དཔུང་བ་མཉམ་གཤིབ་ཀྱིས་ལམ་དུ་བསྐྱོད་པ་རེད།
ཁོ་ཚོ་དོན་དངོས་སུ་མི་ག་འདྲ་དག་རེད། ང་ཚོས་རྒྱང་ཐག་རིང་བའི་
་གྱི་དཀའ་ངལ་ལ་མ་འཛེམ་པ་ཡང་ཁོ་ཚོའི་ཆེད་དུ་ཡིན།
ཡིན་རུང་། ང་ཚོས་ཁོ་ཚོ་ངོ་མི་ཤེས་ལ། ངོ་ཤེས་དགོས་འདོད་ཀྱང་མེད།
ཡིན་ཡང་། ཁོ་ཚོས་ང་ཚོ་ལ་སྡང་སེམས་བཅངས་ཡོད། ང་ཚོ་ནི་དགྲ་
བོ་རུ་རྩིས་ཡོད། སོམས་དང་། ཅི་འདྲིའི་འཇིགས་སུ་རུང་བ་ཞིག་རེད་
ཨང་།”
“དེར་སྐྲག་དོན་ཅི་ཡོད།” ཁོ་གཉིས་ཀྱི་གམ་དུ་གླེང་མོལ་ལ་ཉན་
བཞིན་པའི་ནོའོ་ཝོ་ཝོ་རོའོ་ཧྥི་ཡིས་དེ་ལྟར་བཅད་སོང་། “མང་ཚོགས་
ཀྱིས་ནམ་ཡང་དབང་ཆར་དད་གུས་བྱེད” ཁོས་ཕྲ་ཞིང་རྣར་གཟན་
པའི་སྐད་ཀྱིས་དེ་སྐད་བཤད། “སྲིད་གཞུང་ལ་དབང་ཆ་ལྡན་དུས་སྲིད་
གཞུང་ལ་དད་གུས་བྱས་ནས་ང་ཚོར་སྡང་སེམས་སྐྱེས། གལ་སྲིད་ང་
ཚོས་དབང་ཆ་བཟུང་བ་ཡིན་ན་ཡང་ང་ཚོ་ལ་་་་་”
དེའི་སྐབས་གྱང་གི་ཕ་རོལ་ནས་འཁོན་འཛིང་བྱེད་པ་དང་སྟིག་
ལྡིབ་ཀྱི་སྒྲ། ལྕགས་ཐག་གི་སིལ་སྒྲ། སྐད་ཅོར་གྱི་སྒྲ་དང་འབོད་སྒྲ་
སོགས་གྲག་བྱུང་ལ། ལ་ལ་ཞིག་གཅར་རྡུང་བྱས་ནས་སྐད་ངན་སྒྲོག་
བཞིན་ཡོད། ལ་ལས་སྐད་ཅོར་བརྒྱབ་ནས “སྲོག་སྐྱོབ་ཡ”ཟེར།
ནོའོ་ཝོ་ཝོ་རོའོ་ཧྥི་ཡིས“ཉོན་དང་། སྤྱང་ལྟོགས་གན་ཚོ། ཁོ་ཚོ་
དང་གྲོགས་པོ་སྒྲིག་ཕོད་དམ” ཞེས་ལྷོད་པོར་བཤད།
“ཁྱེད་ཀྱིས་ཁོ་ཚོ་སྤྱང་ལྟོགས་སུ་བསམ་བཞིན་ཡོད་ཀྱང་། ད་
གན་ནེ་ཁི་ལོ་བྷོ་ཧྥི་ཡིས་ང་ཚོར་བཤད་པའི་དོན་དག་དེ་གོ་བྱུང་ངམ”
ཁི་རེལ་ཋི་རྫོའོ་ཧྥི་ཞེ་སྤོ་གཏིང་ནས་ལང་བཞིན་དེ་ལྟར་བཤད། དེར་
མཐུད་ནས་མཱ་ཁར་ཡིས་རང་སྲོག་ལ་མ་འཛེམ་པར་ཕ་ཡུལ་གཅིག་
པའི་མིའི་སྲོག་སྐྱབས་ཚུལ་བཤད། “དེ་ནི་སྤྱང་ལྟོགས་ཤིག་གིས་སྒྲུབ་
ཐུབ་པ་ཞིག་ག་ལ་ཡིན། དོན་ངོ་མ་བཤད་ན་དཔའ་བོའི་མཛད་པ་
རེད།”
“ཁྱོད་ནི་སྐྱོ་སྣང་ཆེ་ཞིང་འཆར་སྒོ་མང་བ་ལའང”ནོའོ་ཝོ་ཝོ་རོའོ་
ཧྥི་ཡིས་ཟུར་ཟའི་ངང་དེ་ལྟར་བཤད། “ཁོ་ཚོའི་བསམ་ཚུལ་དང་ང་ཚོའི་
ཀུན་སློང་ལ་ངས་བསམ་ཤེས་བྱེད་མི་ཐུབ། བལྟས་ན་ཁོའི་མི་གཤིས་
བཟང་བོ་ཡོད་འདུག་གམ། ཁོ་སྡུག་ལས་དེར་ཕྲག་དོག་ཆེ་བའི་ངེས་
གཏན་ཡང་མེད”
“ཁྱོད་ཀྱིས་མི་གཞན་པའི་བཟང་ཆ་ཅུང་ཟད་ཙམ་ཡང་མཐོང་མི་
འདོད་པ་རྒྱུ་མཚན་ཅི་ཡིན།” མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་གློ་
བུར་དུ་ཁོང་ཁྲོ་ལངས་ནས་དེ་ལྟར་བཤད།
“དངོས་སུ་མེད་པ་ཞིག་ལ་མཐོང་རྒྱུ་ཞིག་གང་ན་ཡོད།”
“ཁོ་ཉེན་ཁ་ལ་མ་འཛེམ་པའི་དོན་དངོས་ཤིག་ལ་ད་དུང་དངོས་སུ་
མི་སྣང་ཟེར་སྲོལ་ཡོད་དམ།”
ནོའོ་ཝོ་ཝོ་རོའོ་ཧྥི་ཡིས“ངས་བསམས་ན” ཞེས་བཤད་རྒྱུར། “ང་
ཚོས་ལས་དོན་དེ་བསྒྲུབ་འདོད་ན" མཱ་ཁར་ཡིས་མ་གཞི་གློག་འོད་
འོག་ཏུ་དཔེ་ཆ་ལྟ་བཞིན་ཡོད། སྐབས་འདིར་དཔེ་ཆ་མར་བཞག་ནས་
ཁོའི་དགེ་རྒན་གྱིས་བཤད་བཞིན་པའི་སྐད་ཆར་ཉན། “དེས་ན། གཙོ་
བོ་མི་བསམ་དགུ་བསམ་མི་བྱེད་པར་དོན་དངོས་དང་ཁ་གཏད་འཇལ་
ནས། ཅི་ནུས་ཀྱིས་མང་ཚོགས་ལ་དོན་དག་ཅི་ནུས་ཀྱིས་སྒྲུབ་དགོས།
འོན་ཀྱང་ཁོ་ཚོའི་ས་ནས་ཅི་ཞིག་ཐོབ་ཐུབ་མིན་ལ་སྟོང་བསམ་མི་
བཅང་རོགས། མང་ཚོགས་ནི་ང་ཚོའི་བྱ་བ་བསྒྲུབ་ཡུལ་ཡིན། ཁོ་ཚོ་
ཉིན་གཅིག་ལའང་ད་ལྟ་ནང་བཞིན་གཏི་མུག་རོ་ཉལ་བྱས་ནས་བསྡད་
ཚེ༑ ཁོ་ཚོ་ཉིན་གཅིག་ལ་ང་ཚོའི་བློ་མཐུན་དུ་འགྱུར་མི་སྲིད།”
ཁོས་གཏམ་བཤད་སྤེལ་བ་ཇི་བཞིན་བཤད་རྒྱུར། “རྒྱུ་མཚན་
དེའི་དབང་གིས་ཁོ་ཚོའི་འཕེལ་རྒྱས་ཀྱི་གོ་རིམ་ལ་ང་ཚོས་རོགས་རམ་
བྱས་ནས་མཇུག་མ་རྫོགས་པར་དུ་ཁོ་ཚོས་ང་ཚོ་ལ་རོགས་རམ་བྱེད་དུ་
འཇུག་རྒྱུ་ནི་སྟོང་བསམ་ཁོ་ན་ཡིན”
“ཅི་ཞིག་གི་འཕེལ་རྒྱས་གོ་རིམ” ཁི་རེལ་ཋི་རྫེའོ་ཧྥི་ཡི་ངོ་མདོག་
དམར་པོ་གྱུར་ནས་དེ་ལྟར་དྲིས། “ང་ཚོས་སྒེར་འཛིན་དང་སྒེར་གཅོད་
དབང་སྒྱུར་ལ་ངོ་རྒོལ་བྱེད་དགོས་ཞེས་དུས་རྒྱུན་དུ་བཤད་ཀྱིན་ཡོད་པ་
མིན་ནམ། དེས་ན་འདི་ནི་ཆེས་འཇིགས་སུ་རུང་བའི་སྒེར་གཅོད་མ་
ཡིན་ནམ”
“དེ་མ་གཞི་ནས་སྒེར་གཅོད་ཅིག་ཡིན་མི་སྲིད།” ནོའོ་ཝོ་ཝོ་རོའོ་
ཧྥི་ཡིས་ཞི་དུལ་གྱིས་དེ་ལྟར་བཤད། “མི་དམངས་ལམ་དེར་ཞུགས་
དགོས་པ་ངས་ཤེས་ཡོད། ངས་ཁོ་ཚོ་ལ་མདུན་ལམ་དེ་སྟོན་དགོས་
ཞེས་བཤད་པ་ཙམ་ཡིན།”
“ཡིན་ཡང་ཁྱོད་ཀྱིས་བསྟན་པའི་ལམ་བུ་དེ་ཡང་དག་ཅིག་ཡིན་
མིན་བརྡར་ཤ་ཇི་ལྟར་གཅོད། དེ་ནི་སྔོན་ཆད་བྱུང་བའི་ཆོས་ལུགས་
ཀྱི་བརྡར་ཤ་དང་གསར་བརྗེ་ཆེན་པོའི་དམར་གསོད་ཀྱི་སྒེར་གཅོད་
མ་ཡིན་ནམ། སྔོན་ཆད་ང་ཚོས་ཀྱང་དེ་ནི་ཚན་རིག་དང་མཐུན་པའི་
ཆེས་ཡང་དག་པའི་ལམ་བུ་ཞིག་ཏུ་འདོད་མྱོང་བ་ཇི་བཞིན་རེད།”
“ཁོ་ཚོའི་ཁ་ཕྱོགས་ནོར་བ་དེ་ལས་ང་ཚོའི་ཁ་ཕྱོགས་ཀྱང་ནོར་
བ་ཡོད་པ་བདེན་པ་མི་གྲུབ། ཡང་གཅིག་བཤད་ན། བསམ་བློ་བའི་
སྟོང་བསམ་དང་དཔལ་འབྱོར་རིག་པའི་གྲངས་ཀ་གཉིས་ནི་རྦད་དེ་མི་
འདྲ” ནོའོ་ཝོ་ཝོ་རོའོ་ཧྥི་ཡི་སྐད་སྒྲ་བཙོན་ཁང་ཧྲིལ་བོར་ཁྱབ་སོང་།
ཁོ་གཅིག་པུས་སྐད་ཆ་བཤད་པ་ལས་གཞན་པའི་མི་ཚང་མ་དལ་ཅག་
གེར་འདུག
“ང་ཚོ་ལ་ནམ་ཡང་རྩད་ནས་ཚར་རྒྱུ་མེད་པའི་འཁོན་འཛིན་ཞིག་
ཡོད” ནོའོ་ཝོ་ཝོ་རོའོ་ཧྥི་ཅུང་ཙམ་ལ་ཁ་རོག་གེར་བསྡད་རྗེས་མའེ་རེ་
ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས་དེ་ལྟར་བཤད།
“དེས་ན་ཁྱེད་ལ་དོན་དེའི་ཐད་ལྟ་ཚུལ་ག་འདྲ་ཡོད།” ནེ་ཁི་ལོ་བྷོ་
ཧྥི་ཡིས་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ལ་དེ་ལྟར་དྲིས།
“ང་ཁི་རེལ་ཋི་རྫོའོ་ཧྥི་ཡི་བསམ་འཆར་ལ་འཐད་པ་ཡོད།
ཚོའི་ལྟ་བ་བཙན་ཤེད་ཀྱིས་མི་དམངས་ཀྱི་མགོར་སྐྱོན་ན་མི་འགྲིག་
བསམས།”
“ཁཱ་ཋོ་ཤཱ། ཁྱེད་རང་གིས་བསམས་ན” ནེ་ཁི་ལོ་བྷོ་ཧྥི་ཡིས་འཛུམ་
དམུལ་དམུལ་གྱིས་དེ་ལྟར་དྲིས་ནས་ལན་ཅི་ཞིག་གདབ་མིན་ལ་སྒུག་
པ་དང་། ཞོར་དུ་མོས་གནས་བབས་དང་མི་འཚམ་པའི་སྐད་ཆ་བཤད་
དམ་སྙམ་ནས་སེམས་ཁྲལ་ཞིག་ཀྱང་བྱས།
“ངས་བསམས་ན་མི་སེར་གྱིས་ནམ་ཡང་ཐུབ་ཚོད་མྱོང་བཞིན་
“མི་ཡོད” མོས་ངོ་གདོང་དམར་བོར་འགྱུར་བཞིན་དེ་ལྟར་བཤད།
སེར་དག་གིས་ཐུབ་ཚོད་ཆེན་པོ་མྱོང་བཞིན་ཡོད།”
“བདེན་པ་རེད། མཱ་སི་ལོ་ཝཱའི་སྐད་ཆ་དེ་ལུགས་མཐུན་ཞིག་རེད།”
ནཱ་བྷཱ་ཋེའོ་ཧྥི་ཡིས་དེ་ལྟར་བཤད། “མི་སེར་དག་གིས་ཐུབ་ཚོད་
ཁོ་ན་མྱངས་པ་རེད། ཁོ་ཚོར་ནམ་ཡང་ཐུབ་ཚོད་མྱོང་དུ་བཅུག་ན་མི་
འགྲིག ང་ཚོས་བྱ་བ་ཡོད་ཚད་ཀྱི་དམིགས་འབེན་ཡང་དེ་ཡིན།”
“དེ་ལྟར་ཡིན་ཚེ་གསར་བརྗེས་འགན་འཁྲི་ལ་བསམ་བློ་བཏང་
བ་ཡ་མཚན་རེད།" ནོའོ་ཝོ་ཝོ་རོའོ་ཧྥིས་དེ་ལྟར་བཤད་རྗེས་ཅི་ཡང་མ་
སྨྲས་པར་དུ་བ་རྔམ་འཐེན་བྱས་ཏེ་བསྡད་བྱུང༌།
“ཁོ་དང་གྲོས་མོལ་བྱེད་ཐབས་གཞི་ནས་མི་འདུག” ཁི་རེལ་ཋི་
རྫོའོ་ཧྥི་ཡིས་སྐད་དམའ་མོས་དེ་སྐད་བཤད་རྗེས་ཀྱང་ཁུ་སིམ་མེར་
བསྡད་བྱུང༌།
ནེ་ཁི་ལོ་བྷོ་ཧྥི་ཡིས“རབ་ཡིན་ན་གླེང་མོལ་མ་བྱས་ན་བཟང་།”ཅེས་
བཤད།
ཚང་མ་ཁུ་སིམ་མེར་བསྡད་ཡོད་ཚུལ་ལ་བལྟས་ན། ཡང་བསྐྱར་
ཁ་འཁོན་བྱེད་པར་སེམས་ཁུར་བྱེད་བཞིན་ཡོད་པ་འདྲ།
སེ་མོན་སོན་གྱིས་ལག་པ་གཉིས་ལ་སྔས་ནས་ཡུན་རིང་ཞིག་ལ་
གན་རྐྱལ་དུ་ཉལ་ནས་བསྡད་ཡོད་པ་དང༌། སྐབས་འདིར་གློ་བུར་དུ་
ཡར་ལངས་ཏེ་སེམས་ཆུང་གིས་ཙོག་པུར་སྡོད་པའི་མི་དེ་དག་དང་
གཡོལ་ནས་ནེ་ཁི་ལོ་བྷོ་ཧྥི་ཡི་གམ་ལ་སོང་།
“ཁྱེད་ཀྱིས་ངས་བཤད་པའི་སྐད་ཆ་འགར་ཉན་ཆོག་གམ།”
“དེ་ལོས་ཆོག" ནེ་ཁི་ལོ་བྷོ་ཧྥི་ཡར་ལངས་ནས་ཁོ་དང་མཉམ་དུ་
ཁང་བའི་སྒོ་ལ་འགྲོ་འདོད་བྱུང་།
ཁཱ་ཋོ་ཤཱ་ཡིས་ནེ་ཁི་ལོ་བྷོ་ཧྥི་ལ་མིག་གིས་བལྟས་བྱུང་ལ། ནེ་ཁི་
ལོ་བྷོ་ཧྥི་ཡིས་མོ་ལ་བལྟས་པས་མོ་ངོ་ནོངས་ནས་དེ་འཕྲལ་ངོ་མདངས་
དམར་པོར་གྱུར་ཡིད་ལ་ཅི་ཞིག་མ་དྲན་པ་ནང་བཞིན་མགོ་འཕྲད་དུ་
གཡུག་ཙམ་བྱས།
“ངས་ཁྱེད་ལ་དོན་དག་ཅིག་བཤད་བསམས་པ་ཡིན།” ནེ་ཁི་ལོ་
བྷོ་ཧྥི་སེ་མོན་སོན་གྱི་རྗེས་སུ་འབྲངས་ནས་བར་འཁྱམས་སུ་ཐོན་པ་ན།
སེ་མོན་སོན་གྱིས་དེ་ལྟར་བཤད། བར་ཤུར་དུ་ཉེན་དོན་གསོག་མཁན
གྱི་བཙོན་པ་དག་གིས་སྐད་ཅོར་རྒྱག་པ་དང་སྐད་ཆ་བཤད་པའི་སྒྲ་
བཅས་གསལ་བོར་ཐོས་ཐུབ། ནེ་ཁི་ལོ་བྷོ་ཧྥི་ཡིས་དཔྲལ་བའི་གཉེར་མ་
བསྡུས་ཤིང་སེ་མོན་སོན་ལ་སྣང་དོགས་ཅི་ཡང་མེད།
“ཁྱེད་དང་མཱ་སི་ལོ་ཝཱ་གཉིས་ཀྱི་འབྲེལ་བ་དེ་ངས་ཤེས་ཡོད།”
ཁོས་བྱམས་དང་སྙིང་རྗེ་ལྡན་པའི་མིག་ཟུང་གིས་ནེ་ཁི་ལོ་བྷོ་ཧྥི་ཡི་
གདོང་ལ་ཅེར་ནས་དེ་ལྟར་བཤད། ཡང་ཁོས་མུ་མཐུད་དུ་བཤད་རྒྱུར།
“དེའི་དབང་གི་ང་ལ་འགན་འཁྲི་ཡོད།” ཁོས་བཤད་མཚམས་མི་
འཇོག་ག་མེད་བྱུང་། རྒྱུ་མཚན་ནི་བཙོན་ཁང་གི་སྒོ་འགྲམ་དུ་སྐད་
ཅོར་བརྒྱབ་བྱུང་།
“ཨ་རོགས་གླེན་པ། འདི་ངའི་མིན།” ཅིག་གིས་དེ་ལྟར་བཤད་
བྱུང༌།
“ངས་ཁྱོད་གསོད་ཐུབ་ན་ཅི་མ་རུང་གདོན་འདྲེ” སྐད་འགག་པོ་
ཅན་ཞིག་གིས་དེ་ལྟར་བཤད།
སྐབས་དེར། མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཁོ་གཉིས་སར་
སླེབས་བྱུང་།
མོས“འདི་རུ་འུར་ཆེ་བས་གླེང་མོལ་བྱེད་ཐུབ་བམ།” ཟེར། “ཁྱེད་
གཉིས་ཕ་གའི་ཁང་མིག་ནང་སོང་དང་དེ་གར་ཝེ་རཱ་བྷོའོ་ཁོ་ཝཱ་མ་
གཏོགས་མི་གཞན་མེད།” ཅེས་ཟེར་ཞོར། མོས་ལམ་ཁྲིད་དེ་འགྲམ་
གྱི་ཁང་བ་ཆུང་ངུའི་ནང་ཁྲིད། དེ་ནི་མི་གཅིག་འདུག་སའི་བཙོན་ཁང་
ཡིན་འདུག དེ་ནི་ཆེད་དུ་ཆབ་སྲིད་ཉེས་ཅན་མའི་འདུག་ས་རེད། ཝེ་
རཱ་བྷོའོ་ཁོ་ཝཱ་མལ་སར་ཉལ་ཡོད་པ་དང་མགོ་བོ་ཉལ་ཐུལ་གྱིས་བཏུམ་
འདུག
“མོའི་མགོ་ན་བས། གཉིད་དུ་ཡུར་འདུག གོ་ཐོས་བྱེད་མི་ཐུབ།ང་
འགྲོ་ངེས་ཡིན།"
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས་དེ་ལྟར་བཤད།
“ཁྱོད་འགྲོ་མི་དགོས།” སེ་མོན་སོན་གྱིས་དེ་ལྟར་བཤད། ང་ལ་མི་
གཞན་པར་གསང་དགོས་པའི་དོན་དག་མེད་ལ། ཁྱོད་ལ་དེ་བས་ཀྱང་
མེད།”
“འུན། ཡ་ཡ” མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ནས་དེ་ལྟར་
བཤད་ནས་བྱིས་པ་ནང་བཞིན་ལུས་ཧྲིལ་བོ་ཕར་གཅུས་ནས་ཉལ་སའི་
མཐིང་པང་དུ་སོང་ནས་ཁོ་ཚོའི་ཁ་བརྡ་ཅི་བྱེད་ལ་ཉན་པར་གྲ་སྒྲིག་
བྱས། ཡིད་དབང་འཕྲོག་པའི་མིག་ཟུང་གིས་རྒྱང་རིང་དུ་ཅེར་ནས་
ཡོད།
“ངས་ཁྱེད་ལ་དོན་དག་ཅིག་བཤད་བསམ་པ་ཡིན།” སེ་མོན་སོན་
གྱིས་ཡང་བསྐྱར་དེ་ལྟར་བཤད། “ཁྱེད་དང་མཱ་སི་ལོ་ཝཱ་ཡི་འབྲེལ་བ་
ངས་ཤེས་ཡོད། དེའི་དབང་གིས་ངས་མོ་ལ་བཅངས་པའི་བརྩེ་དུང་དེ་
ཁྱེད་ཀྱིས་ཀྱང་ཤེས་ན་འགྲིག་གི་བསམ་པ་ཡིན།”
“ཡང་སྙིང་དོན་ཅི་ཞིག་ཡིན།” ནེ་ཁི་ལོ་བྷོ་ཧྥི་ཡིས་དེ་ལྟར་དྲིས་
པ་དང་། སེ་མོན་སོན་གྱིས་ཁོ་ལ་སྐད་ཆ་བཤད་པའི་སྐབས་ཀྱི་ལྷག་
བསམ་ཟོལ་མེད་ཀྱི་རྣམ་འགྱུར་ལ་རང་དབང་མེད་པར་ཡི་རང་བྱས།
“ངས་མཱ་སི་ལོ་ཝཱ་དང་གཉེན་སྒྲིག་བྱེད་འདོད།”
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས་“ཡིད་ལའང་དྲན་མ་
མྱོང་།”ཞེས་སེ་མོན་སོན་ལྟ་བཞིན་དེ་ལྟར་བཤད།
སེ་མོན་སོན་གྱིས “ངས་མོ་ཆུང་མ་ལེན་རྒྱུ་ཐག་བཅད་
ཡོད།"ཅེས་མུ་མཐུད་དུ་དེ་ལྟར་བཤད།
ནེ་ཁི་ལོ་བྷོ་ཧྥི་ཡིས “ངས་ཁྱེད་ལ་ཕན་ཅི་ཞིག་གདག་ཐུབ་བམ།
དེ་གཙོ་བོ་མོ་རང་གིས་ཐག་གཅོད་དགོས།” ཞེས་བཤད།
“བདེན་པ་རེད། འོན་ཀྱང་ཁྱེད་རང་ཡིད་འཐད་མ་བྱུང་ཚེ་མོས་
ཐག་གཅོད་བྱེད་མི་སྲིད།”
“ཅིའི་ཕྱིར། ”
“དེ་ནི་ཁྱེད་གཉིས་ཀྱི་འབྲེལ་བ་གསལ་ཐག་ཆོད་མ་བྱས་སྔོན་ལ་
མོས་གདམ་ག་ཅི་ཡང་རྒྱག་མི་སྲིད་པ་དེ་རེད།”
“ང་ལ་མཚོན་ན་དོན་དེར་སྔ་མོ་ནས་གསལ་ཐག་བཅད་ཡོད།
ངས་སྒྲུབ་འོས་པའི་དོན་དག་ལ་ནན་ཏན་གྱིས་བསྒྲུབ་ན་འདོད་པ་དེ་
ཡིན། དེ་དང་ལྷན་དུ་མོའི་སྡུག་བསྔལ་དང་གོད་ཆགས་སེལ་ཐུབ་ན་
བསམ་སོང་། དེ་ལས་ཀྱང་མོ་ལ་ཟུར་དང་ཕྱོགས་གང་ཞིག་ནས་ཀྱང་
རང་གཅུན་ཐེབས་པར་གཏན་ནས་མི་འདོད།”
“རེད། འོན་ཀྱང་མོས་ཁྱེད་ཀྱིས་བློས་སུ་བཏང་བ་དག་དང་ལེན་
བྱེད་འདོད་མེད།”
“དེར་བློས་གཏོང་ཞེས་ན་ཐལ་དྲགས་སོང་།”
“རེད་དེ། ལྟ་ཚུལ་དེའི་ཐད་མོས་བློ་རྩ་བརྟན་པོ་བཅངས་ཡོད་པ་
ང་ལ་ཡིད་ཆེས་ཡོད།"
ནེ་ཁི་ལོ་བྷོ་ཧྥི་ཡིས “དེ་འདྲའི་དབང་དུ་བཏང་ན། ང་ལ་དོན་དག་
དེ་བཤད་པའི་དགོས་པ་ཅི་ཞིག་ཡོད་དམ།”ཞེས་བཤད།
“མོས་ཁྱེད་ཀྱང་འཐད་པ་བྱུང་ན་འདོད།”
“ཡིན་ཡང་། ངས་སྒྲུབ་འོས་པའི་དོན་དག་མི་བསྒྲུབ་པར་ང་ལ་
འཐད་པ་འབྱུང་ངམ། ང་ལ་ཚིག་གཅིག་ལས་བཤད་རྒྱུ་མི་འདུག ང་
ལ་རང་དབང་མེད་ཀྱང་། མོས་རང་དབང་ལོངས་སུ་སྤྱད་ཆོག”
སེ་མོན་སོན་གྱིས་ཁ་མ་གྲག་པར་བསམ་གཞིགས་བཏང་། ཡུད་
ཙམ་གྱི་རྗེས་སུ། ཁོས“འོ་ཡ་ཡ། ངས་མོ་ལ་དེ་ལྟར་བཤད། ཁྱེད་ཀྱིས་
ང་མོ་ལ་ཞེན་ཆགས་ཡོད་པར་འདོད་མི་དགོས།”ཞེས་བཤད། ཁོས་མུ་
མཐུད་དུ་བཤད་རྒྱུར། “ང་མོ་ལ་དགའ་བ་ནི་མོ་ནི་མཐོང་དཀོན་པའི་
མི་ཞིག་ཡིན་རུང་། མནར་གཅོད་སྣ་ཚོགས་མྱངས་ཡོད་པ་ཞིག་རེད།
ངས་མོ་ལ་འདུན་པ་ཅི་ཡང་བཟུང་མེད། འོན་ཀྱང་དངོས་གནས་མོ་ལ་
རོགས་རམ་བྱས་ཏེ་མོའི་སྡུག་་
ནེ་ཁི་ལོ་བྷོ་ཧྥི་ཡིས་སེ་མོན་སོན་གྱི་སྐད་འདར་རྒྱག་བཞིན་པ་
ཐོས་པས་དབང་མེད་དུ་ཧ་ལས་པར་གྱུར།
སེ་མོན་སོན་གྱིས“མོའི་སྡུག་བསྔལ་སེལ་རོགས་བྱ་ཐུབ།"
མུ་མཐུད་དུ་བཤད་རྒྱུར། “མོས་ཁྱེད་ཀྱི་རོགས་རམ་དང་ལེན་མི་
བྱེད་ན། ངའི་རོགས་རམ་དང་ལེན་དུ་བྱེད་དུ་འཇུག་རོགས། མོ་ཡིད་
ལོ་འཐད་ཡོད་ན་ང་བཙོན་མ་བཀག་སྐྱིལ་བྱེད་ཡུལ་དུ་སྤར་ཆོག
བཞི་ཡང་ཚེ་གང་བོར་མིན། ང་མོའི་གམ་དུ་བསྡད་ན་འདོད། དེ་ལྟ་
ཡིན་ཚེ། མོའི་སྡུག་བསྔལ་ཇེ་ཡང་དུ་གཏོང་་་”
ཁོའི་སེམས་པ་ཡང་བསྐྱར་གཡོ་འཁྱོམ་བྱུང་ནས་བཤད་མ་ཕོད།
“དེས་ན་ངས་ཅི་ཞིག་བཤད་དགོས་སམ” ནེ་ཁི་ལོ་བྷོ་ཧྥི་ཡིས་དེ་
ལྟར་བཤད། “མོས་ཁྱེད་ལྟ་བུའི་ཤ་ཚ་ཞིང་སྙིང་ཉེ་བའི་མི་ཞིག་འཚོལ་
ཐུབ་པར་ང་ཧ་ཅང་དགའ་་་”
“རེད། དེ་ནི་ངས་ཤེས་དགོས་པ་ཞིག་རེད།” ཅེས་སེ་མོན་སོན་
གྱིས་ཁོའི་ཚིག་མཚམས་བཅད། “ངས་ཤེས་འདོད་པ་ནི། ཁྱེད་རང་
མོ་ལ་དགའ་ངོ་མ་ཡིན་ན། མོ་ལ་བདེ་སྐྱིད་བསྐྲུན་རོགས། ཁྱེད་ཀྱིས་
བསམས་ན་མོ་ང་དང་གཉེན་སྒྲིག་བྱས་ཚེ་མོ་ལ་བདེ་སྐྱིད་ཐོབ་བམ”
“འོ། དེ་ཁོ་ཐག་ཡིན།”
“ང་དང་གཉེན་སྒྲིག་མིན་གྱི་དོན་དག་དེ་མོ་ཁོ་ནས་ཐག་གཅོད་
བྱས་ན་འགྲིག དཀའ་སྡུག་སྣ་ཚོགས་མྱངས་པའི་སེམས་པ་དེ་ངལ་
གསོ་ཐུབ་ན་སྙམ།” སེ་མོན་སོན་གྱིས་དེ་ལྟར་བཤད་པ་དང་། བྱིས་པ་
ནང་བཞིན་ལྷད་མེད་པའི་རྣམ་འགྱུར་གྱིས་ནེ་ཁི་ལོ་བྷོ་ཧྥི་ལ་ཅེར་ནས་
ཡོད་པ་དང་། རྣམ་འགྱུར་དེ་ལྟ་བུ་ནམ་རྒྱུན་གཟབ་ནན་གྱི་ངོ་གདོང་
དུ་མངོན་པ་ནི་ཅི་འདྲ་མཚར་བོ་ཞིག་རེད་ཨང་། སེ་མོན་སོན་ཡར་
ལངས་ནས་ནེ་ཁི་ལོ་བྷོ་ཧྥི་ཡི་ལག་ཡ་གཅིག་བཟུང་ནས་ངོ་གདོང་ཁོ་
དང་ཉེ་སར་བཅར་ནས་འཚེར་སྣང་གིས་གད་མོ་དགོད་ཞོར་ཁོ་ལ་འོ་
ཞིག་བྱས་སོང་།
“དེས་ན་ངས་མོ་ལ་དེ་ལྟར་བཤད་ངེས་ཡིན།” སེ་མོན་སོན་གྱིས་
དེ་ལྟར་བཤད་ཞོར་ཕྱིར་ལོག་སོང་།
ལྔ།
“ཅི་བྱུང་སོང་།” མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱས་བཤད་
རྒྱུར། “ཁོས་དགའ་རོགས་སྒྲིག་བཞིན་པ་རེད། ངོ་མ་དགའ་རོགས་
སྒྲིག་པ་རེད། སེ་མོན་སོན་ནི་དངོས་གནས་བྱིས་པ་ཞིག་དང་འདྲ།
འདི་ལྟར་གང་ཡིན་འདི་ཡིན་མ་ཤེས་པར་དགའ་རོགས་སྒྲིག་པ་དེ་བློ་
ཡིད་ལས་འདས་པ་ཞིག་རེད། ངོ་མ་ཡ་མཚན་རེད། ངོ་མ་བཤད་ན་དེ་
ཡང་ཡིད་སྐྱོ་དགོས་པ་ཞིག་རེད།” ཅེས་མོས་དབུགས་རིང་ཞིག་འཐེན་
རྗེས་སྐད་ཆའི་བཤད་མཚམས་བཞག
ནེ༌ཁི༌ལོ༌བྷོ་ཧྥི་ཡིས “དེས༌ན༌ཁཱ་ཋོ་ཤཱ་ཡིས་དོན་དེ་ལ་ལྟ་སྟངས་ག་
འདྲ་ཞིག་འཛིན་སྲིད་དམ།”ཞེས་དྲིས།
“མོ་ཟེར་བ་ཡིན་ནམ།” མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱས་
ཨེན་ཙམ་ལ་དྲི་བ་དེར་ལན་འོས་འཚམ་ཞིག་གདབ་དགོས་པར་
བསམ་བློ་བཏང་རྗེས། “མོ་ཟེར་བ་ཡིན་ནམ། སྔོན་ཆད་མོ་ལ་ལོ་རྒྱུས་
བརྒྱུད་རིམ་དེ་འདྲ་ཞིག་ཡོད་རུང་། མི་རང་ཚུགས་ཅན་ཞིག་དང་་་
མིར་བྱམས་མཁན་ཞིག་་་་མོ་ཁྱེད་ལ་དགའ་བོ་ཡོད། ཞེ་ཐག་པ་ནས་
དགའ་བོ་ཡོད། ཡང་ལྡོག་ཕྱོགས་ནས་བསམ་བློ་ཞིག་བཏང་ན་མོས་
ཁྱེད་ལ་ཞོར་འདྲུད་མ་བྱས་ཚེ། མོ་དགའ་སྤྲོ་ཚད་མེད་སྐྱེ་སྲིད། མོར་
མཚོན་ན་ཁྱེད་དང་གཉེན་སྒྲིག་བྱེད་རྒྱུ་ནི་ངན་རུལ་དུ་གྱུར་སྲིད་པ་
ཞིག་ཡིན། སྔོན་ཆད་ལས་ཀྱང་ངན་རུལ་དུ་འགྱུར་ཉེན་ཆེ་བས་ཁྱེད་
དང་གཉེན་སྒྲིག་པར་མོ་འཐད་པ་མིན་ལ། དོགས་མི་བདེ་བ་ཞིག་ཀྱང་
ཡིན་སྲིད།”
“དེ་ལྟར་ཡིན་ཚེ། ང་ས་འདི་དང་ཁ་འབྲལ་དགོས་སམ།”
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་འཛུམ་དང་བཅས་དགོད་
ཙམ་བྱས་ཏེ། “མ་མཐའ་ཡང་དེ་ལྟར་བྱ་དགོས།”
“རང་གཅིག་པུ་གནས་འདི་དང་ཅི་ལྟར་གྱེས་དགོས་སམ།”
“ངས་ཧམ་བཤད་བྱས་འདུག འོན་ཀྱང་མོའི་གནས་ཚུལ་ངས་
ཁྱེད་ལ་བཤད་འདོད་ཡོད། མོས་ཀྱང་ཁོའི་ཧམ་སྲེད་ཀྱི་བརྩེ་དུང་དེ་
བག་མེད་ཚུལ་འཆལ་ཞིག་ཡིན་པ་ཤེས་ཡོད་ཚོད་འདུག”
“དོན་དངོས་ཁོས་མོ་ལ་གོ་གསེད་བྱས་མེད། དེའི་དབང་གིས་
དགའ་ཞིང་མཚར་ཡོད། དྲང་མོར་བཤད་ན། དེའི་སྐོར་ལ་ང་ནང་
བྱན་ཆུད་མེད། འོན་ཀྱང་ངས་བསམས་ན། ཁོའི་མངོན་ཆུང་བའི་
བརྩེ་དུང་ནི་སྐྱེས་པ་ཞིག་གི་བརྩེ་དུང་དེ་ཙམ་གྱིས་ཟད། ཁོའི་ངག་
སྒྲོས་ལྟར་ན། བརྩེ་དུང་དེ་ལྟ་བུས་ཁོ་རང་གི་སྙིང་སྟོབས་བླ་མེད་
ཅིག་ཏུ་བསྒྱུར་པ་དང་ཡང་ན་དམིགས་མེད་ཀྱི་བརྩེ་བ་ནང་བཞིན་
ཡིན་ཟེར། གང་ལྟར་ང་རང་གི་བསམ་ཚུལ་ལྟར་ན། བརྩེ་དུང་དེ་ལྟ་
བུ་གཞན་ལས་ཐུན་མོང་མ་ཡིན་པ་ཡང་། དེ་ཡང་དབྲེ་པོའི་རྨང་གཞི་
ཞིག་ཡིན། དེ་ཡང་དཔེར་ན། ནོའོ་ཝོ་ཝོ་རོའོ་ཧྥི་ཡིས་སྲོལ་ལུགས་
དང་འདྲ་མཚུངས་ཡིན།”
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས་མོ་རང་གི་གླེང་བར་
འདོད་པའི་བརྗོད་གཞི་གླེང་མ་ཐག བརྗོད་གཞི་འདི་གླེང་བར་མི་
བྱེད་དོ།
ནེ་ཁི་ལོ་བྷོ་ཧྥི་ཡིས “ངས་ཡང་སྙིང་ཅི་ཞིག་བྱ་དགོས་སམ།”ཞེས
དྲིས།
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་ཡིས“ཐབས་ཀྱིས་མཆོག་ནི་
ཁྱེད་ཀྱིས་མོ་ལ་གསལ་བཤད་ཅིག་བྱས་ན་བཟང་ལས་ངན་མིན། ང་
འབོད་དུ་འགྲོ། ཁྱེད་གཉིས་ཀྱིས་གླེང་མོལ་ཞིབ་གསལ་ཞིག་བྱོས།”
་ཟེར།
ནེ་ཁི་ལོ་བྷོ་ཧྥི་ཡིས “ཁྱེད་ལ་འོ་བརྒྱལ་གཏད་སོང་།” ཞེས་བཤད།
མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱ་སྒོར་བུད་སོང་།
ནེ་ཁི་ལོ་བྷོ་ཧྥི་གཅིག་པུ་བཙོན་ཁུང་ཆུང་ཆུང་དེ་རུ་བསྡད་པ་
དང་། གཉིད་དུ་ཡུར་བའི་ཝེ་རཱ་བྷོའོ་ཁོ་ཝཱ་ཡི་དབུགས་རྔུབ་པའི་སྒྲ་དང་
མཚམས་རེར་མགོ་བོ་ན་བའི་ཁུན་སྒྲ་ཡང་གྲག་འོངས། དེ་མིན་སྒོ་
གཉིས་ཀྱིས་ཆོད་པའི་མཚམས་སུ་ཉེས་དོན་བསགས་པའི་བཙོན་པ་
ཚེས་ཁ་བརྡ་བྱེད་པའི་སྐད་སྒྲའང་ཐོས་ཐུབ། ཁོ་ལ་བསམ་ཚུལ་ཁྱད་
མཚར་བོ་ཞིག་སྐྱེ་བྱུང་། སེ་མོན་སོན་གྱིས་ཁོ་ལ་བཤད་པ་ལྟར། ཁོས་
རང་རྟོགས་ཀྱིས་དང་ལེན་བྱ་འདོད་པའི་འགན་འཁྲི་ལས། འགན་
འཁྲི་དེ་དག་ཁོའི་བློ་རྩ་བརྟན་པོ་མིན་པའི་དུས་སུ་འགན་ལྗིད་པོ་དང་
དོགས་སྣང་མི་བདེ་བ་ཡོད། སྐབས་འདིར་ཁོའི་སེམས་ཁམས་སྐྱིད་པོ་
མི་འདུག་པ་ལས་ད་དུང་སྡུག་བསྔལ་གྱི་སྣང་བ་ཞིག་སྐྱེ་འོང་།
ཁོའི་ནང་སེམས་སུ་འདི་ལྟར་དྲན་བཞིན་ཡོད། སེ་མོན་སོན་
གྱིས་གཉེན་སློང་བྱས་པ་དེ་ལས་ཁོའི་བླ་མེད་ཀྱི་ཡ་རབས་སྤྱོད་བཟང་
མངོན་མི་ཐུབ་ལ། ཁོས་བློས་བཏང་བྱས་པ་ཁོ་རང་ཉིད་དང་གཞན་
པའི་སེམས་ཀྱི་རིན་ཐང་ཇེ་དམའ་རུ་གྱུར་ཡོད་པ་རེད། མོ་དང་འབྲེལ་
བ་ཨེན་ཙམ་མེད་པའི་མི་ཞིག་གིས་མོ་དང་མཉམ་དུ་སྡུག་གི་ཁུར་བོ་
མཉམ་འཁུར་དང་སྐྱིད་ཀྱི་རྟ་ཕོ་མཉམ་ཞོན་བྱེད་འདོད་ཡོད་པ་ཞིག་
ཡིན་ཙ་ན། ཁོས་བློས་སུ་བཏང་བ་དག་ནི་གླེང་རིན་ཡོད་པ་ཞིག་མ་
རེད། དེའི་ཁྲོད་ཕྲག་དོག་གི་ཚོར་སྣང་མེད་ཅེས་བཤད་མི་ཕོད་དེ་མོའི་
བརྩེ་བ་ཡོད་ཚད་ཁོ་ལ་དབང་འདོད་པ་ཁོ་ལ་གོམས་ལོབས་སུ་གྱུར་
ཡོད་པ་ལས། མོས་བརྩེ་བ་གཞན་ལ་ཕྱིན་ན་ཁོས་དེར་དང་ལེན་བྱ་
ཐབས་མི་འདུག
དེ་ལྟར་ཡིན་པའི་དབང་གིས། ཁོའི་འཆར་གཞི་ཡོད་ཚད་རྙོག་
དྲ་བཟོས་སོང་། མོས་ཁྲིམས་ཆད་ཁུར་སྐབས་མོ་དང་མཉམ་དུ་
འཚོ་བ་རོལ་ནས་བསྡད་ཀྱང་། གལ་སྲིད་མོ་སེ་མོན་སོན་ཡི་ཆུང་
མར་གྱུར་ན།ཁོ་དེ་གར་བསྡད་ན་དོན་སྙིང་ཅི་ཡང་མེད་ལ། ཁོས་འཚོ་
བར་ཡང་བསྐྱར་འཆར་གཞི་གསར་བ་བཟོ་དགོས་འདུག
ཁོའི་བསམ་བློ་བཏང་མཐར་ཡང་མཇུག་འབྲས་གང་ཞིག་གདམ་
དགོས་མིན་ཐག་གིས་མ་ཆོད་པའི་བར་ལ། བཙོན་ཁང་གི་སྒོ་གློ་བུར་
དུ་ཕྱེ་བྱུང་ལ། ཉེས་ཅན་བཙོན་པ་ཚོས་ཁ་བརྡ་བྱེད་པའི་སྐད་སྣ་ཚོགས་
གྲག་བཞིན “དེ་རིང་ཁོ་ཚོའི་སར་རྒྱུན་ལྡན་མིན་པའི་དོན་དག་ཅིག་
བྱུང་སོང་།”ཟེར་བ་དང་། དེའི་འཕྲོར་མཱ་སི་ལོ་ཝཱ་ཁྱིམ་དུ་སླེབས་བྱུང་།
མོས་གོམ་སྟོབས་ཆེན་པོས་མྱུར་དུ་ནེ་ཁི་ལོ་བྷོ་ཧྥི་ཡི་མདུན་དུ་
འབྱོར་ནས “མའེ་རེ་ཕཱ་ཝི་ལོ་ཝི་ནཱ་སི་ཁེ་ཋེ་ནེ་ནཱས་ང་ཁྱེད་སར་སོང་
ཟེར།”
“བདེན་པ་ཡིན། ངས་ཁྱེད་ལ་སྐད་ཆ་འགའ་བཤད་རྒྱུ་འདུག་པས་
ཡིན། མར་སྡོད་དང་། སེ་མོན་སོན་གྱིས་ང་ལ་ཁ་བརྡ་བྱས་ཡོད།”
མཱ་སི་ལོ་ཝཱ་ཡིས་ལག་པ་གཉིས་ཀ་པུས་མོའི་སྟེང་བཞག་འདུག་ལ།
ཕར་བལྟས་ཚོད་ལ་ཞི་དུལ་ལྷོད་གཡེང་རེད་མོད། ནེ་ཁི་ལོ་བྷོ་ཧྥི་ཡིས
སེ་མོན་སོན་གྱི་མིང་གླེང་མ་ཐག་མོའི་ངོ་མདོག་དམར་པོར་གྱུར།
མོས“ཁོས་ཁྱེད་ལ་ཅི་ཞིག་བཤད་སོང་།” ཞེས་དྲིས།
“ཁོས་ང་ལ། ཁོས་ཁྱེད་དང་གཉེན་སྒྲིག་རྒྱུ་ཡིན་ཟེར།”
མོའི་དཔྲལ་བའི་གཉེར་མ་དེ་འཕྲལ་བསྡུས་སོང་། སྡུག་སྣང་གི་
རྣམ་འགྱུར་ཞིག་མངོན་འདུག མོས་ཅི་ཡང་མ་བཤད་ལ་མགོ་བོ་དུད་
དེ་བསྡད།
“ཁོས་ང་ཡིད་འཐད་འབྱུང་བར་འདོད་པའམ་ཡང་ན་ངའི་བསམ་
འཆར་ལ་ཉན་བསམ་པ་རེད། ངས་དོན་དེར་ཁྱེད་རང་གིས་ཐག་
གཅོད་བྱེད་དགོས་ཞེས་བཤད་པ་ཡིན། ཁྱེད་ཀྱིས་ཐག་གཅོད་བྱས་ན་
འགྲིག ”
མོས “འོ། དེ་ཅིའི་ཕྱིར། དེ་ལྟར་བྱེད་དོན་ཅི་ཡིན་ནམ།” ཟེར་བ་
དང་། ནེ་ཁི་ལོ་བྷོ་ཧྥི་ཡི་ཡིད་སེམས་འཕྲོག་པར་བྱེད་པའི་གསེར་མིག་
གིས་ཁོའི་མིག་མདངས་ལ་བལྟས།
ཁོ་གཉིས་ཁ་རོག་གེར་སྐར་ཆ་འགར་ཕན་ཚུན་ལ་ཅེ་རེ་བལྟས།
མིག་མདངས་དེ་ཕན་ཚུན་སུ་ཡིན་རུང་གོ་བ་ཟབ་མོ་ཡོད་ཚོད་འདུག
ནེ་ཁི་ལོ་བྷོ་ཧྥི་ཡིས་ཡང་བསྐྱར “དོན་དེ་ཁྱེད་ཀྱིས་ཐག་གཅོད་
བྱས་ན་འགྲིག”ཅེས་བཤད།
མཱ་སི་ལོ་ཝཱ་ཡིས“ངས་ཐག་གཅོད་བྱེད་དོན་ཅི་ཡོད།"ཅེས་བཤད།
“ཡོད་ཚད་སྔོན་ནས་ཐག་གཅོད་བྱས་ཟིན་པ་རེད།"
ནེ་ཁི་ལོ་བྷོ་ཧྥི་ཡིས “མིན། ཁྱེད་ཀྱིས་སེ་མོན་སོན་དང་གཉེན་
སྒྲིག་བྱེད་འདོད་ཡོད་མེད་ལ་ཐག་གཅོད་བྱེད་དགོས།” ཞེས་བཤད།
“འུན། དྷི་མེ་ཏེའེ་གལ་སྲིད་ཁོས་ང་དང་མཉམ་དུ་འཚོ་བར་རོལ་
འདོད་ཡོད་ཚེ།” ཞེས་བཤད་མ་ཐག་ཚིག་ཤོར་བ་ཤེས་ནས་ཡུད་ཙམ་
ལ་ཁ་རོག་གེར་བསྡད་རྗེས། ཡང་བསྐྱར་བཤད་རྒྱུར། “གལ་སྲིད་ཁོ་
ང་དང་མཉམ་དུ་འདུག་འདོད་ཚེ། ངས་དེ་ནི་རང་གི་སྔོན་བསགས་ཀྱི་
ལས་རེད་འདོད་ན་མ་གཏོགས་དེ་ལས་ལྷག་པའི་དམིགས་བྱ་ཅི་ཡོད་
དམ་་”
ནེ་ཁི་ལོ་བྷོ་ཧྥི་ཡི་སེམས་ལ “མོ་དངོས་གནས་སེན་མོན་སོན་ལ་
བརྩེ་དུང་ཆགས་ཡོད་ཀྱང་སྲིད། དེ་ལྟར་ཡིན་ན་ང་ལྟ་བུ་ཞིག་གིས་
མོ་ལ་རོགས་རམ་བྱེད་མི་དགོས། ཡང་མིན་ན་མོ་སྔར་བཞིན་ང་ལ་
དགའ་ཡོད་སྲིད། མོས་ང་དང་ལེན་མི་བྱེད་པ་ནི་བདག་གི་མཚན་སྙན་
ལ་དམའ་འབེབ་བཟོ་མི་འདོད་པའི་ཆེད་དུ་ཡིན་པར་བློ་ཐག་རྦད་ཀྱིས་
བཅད་དེ་མོའི་ལས་དབང་སེན་མོན་སོན་དང་སྦྲེལ་ནས་གཅིག་གོ་
གཉིས་ཆོད་བྱས་པ་རེད་ཅེས་འདོད།” ཁོས་དེ་ལྟར་བསམ་བཞིན་ངོ་
ནོངས་པ་དང་། རང་གི་ངོ་མདངས་དམར་པོར་གྱུར་པ་རྟོགས་སོང་།
ཁོས་མོ་ལ “དེས་ན་ཁྱེད་རང་ཁོ་ལ་དགའ་འམ”ཞེས་དྲིས།
“དགའ་བའི་བརྩེ་དུང་དང་དུང་བའི་དགའ་རོགས་ལ་ང་སྔོན་ཆད་
ཅིག་ནས་འབྲེལ་བ་ཆད་ཡོད། འོན་ཀྱང་སེ་མོན་སོན་ནི་མི་གཞན་
ལས་ཐུན་མོང་མ་ཡིན་པ་ཞིག་རེད།”
ནེ་ཁི་ལོ་བྷོ་ཧྥི་ཡིས “ངོ་མ་རེད། དེ་ལོས་ཡིན། ཁོ་ནི་མི་ཕུལ་དུ་
བྱུང་བ་ཞིག་རེད། ངས་བསམས་ན་་”
ཁོའི་ཚིག་རྔ་མོས་ཡང་བསྐྱར་དུམ་སེར་བཅད་བྱུང་། ཁོས་བློ་
ཁ་དང་མི་མཐུན་པའི་སྐད་ཆ་བཤད་སྲིད་འདོད་པའམ་ཡང་ན་མོས་
བཤད་འདོད་པའི་སྐད་ཆ་ཡོད་ཚད་ཁོ་ལ་བཤད་ཁོམ་མི་འདུག་འདྲ་
བའི་སྣང་བ་སྟེར། མོས་ཁོ་ལ “དྷི་མེ་ཏེའེ། མ་རེད། ངས་ཁྱེད་ལ་
ཕོག་ཐུག་བཟོས་ཡོད་ཚེ། ཁྱེད་ཀྱིས་ང་ལ་བསམ་ཤེས་བྱ་རོགས།”མོའི་
གཟི་ལོག་མིག་གིས་ཁོའི་མིག་ལ་ལྟ་བཞིན་དེ་ལྟར་བཤད། “རེད་དེ།
བལྟས་ཚོད་ལ་དེ་ལྟར་བྱེད་པ་ལས་ཐབས་གཞན་མི་འདུག ཁྱེད་ཀྱིས་
ཀྱང་འཚོ་བ་རོལ་དགོས་པས་རེད་ཡ།"
མོས་བཤད་པའི་སྐད་ཆ་དེ་དག་ད་གན་ཁོའི་ཡིད་ལ་དྲན་པ་དང་
གཅིག་མཚུངས་རེད། འོན་ཀྱང་དུས་ད་ལྟ་ཁོས་དེ་ལྟར་བསམས་ཀྱིན་
མི་འདུག ཁོའི་བསམ་བློ་དང་བརྩེ་དུང་ཐམས་ཅད་ལ་འགྱུར་ལྡོག་
ཆེན་པོ་བྱུང་སོང་། ཁོ་ངོ་ནོངས་པ་ལས་གཞན་ད་དུང་ཕངས་སེམས་
སྐྱེས་བྱུང་། ད་ནས་བཟུང་མོ་རང་ལ་མི་དབང་བསམ་བཞིན་ཁོ་ཕངས་
སེམས་སྐྱེས་བྱུང་།
ཁོས་མོ་ལ “འདི་འདྲ་བྱུང་བ་ནི་བློ་ཡིད་ལས་འདས་པ་ཞིག་རེད་
ཅེས།”བཤད།
“ཁྱེད་རང་འདི་གར་བསྡད་ནས་དཀའ་སྡུག་མྱོང་དགོས་སམ།
ཁྱེད་ཀྱིས་དཀའ་སྡུག་མྱངས་པ་ཉུང་ཉུང་ཞིག་ག་ལ་ཡིན།”
“སྤྱིར་ན་ངས་སྡུག་ཅི་ཡང་མྱངས་མེད། མཁོ་གལ་ཆེ་ན་ངས་ད་
དུང་ཁྱེད་ལ་རོགས་རམ་བྱེད་འདོད་ཡོད།”
མོས “ངེད་གཉིས་ལ” ཞེས་བཤད་མ་ཐག་ནེ་ཁི་ལོ་བྷོ་ཧྥི་ཡི་གདོང་
ལ་ཅེར་རྗེས། ཡང་བསྐྱར། “ངེད་གཉིས་ལ་ཅི་ཡང་མི་མཁོ། ཁྱེད་ཀྱིས་
ང་ལ་རོགས་རམ་གང་མང་བྱས་ཡོད། གལ་ཏེ་ཁྱེད་མེད་ན་་་" མོས་
ཅི་ཞིག་བཤད་རྩིས་ཡོད་མོད། སྐད་འདར་ནས་བཤད་མ་ཐུབ།
ནེ་ཁི་ལོ་བྷོ་ཧྥི་ཡིས “ཁྱེད་ཀྱིས་ང་ལ་བཀའ་དྲིན་ཞུ་མི་དགོས། མི་
དགོས།”ཞེས་བཤད།
མོས་“རྩིས་རྒྱག་དགོས་དོན་ཅི་ཡོད་དམ། ངེད་གཉིས་བར་གྱི་
རྩིས་དཀོན་མཆོག་གིས་རྒྱག་ངེས་ཡིན།” ཞེས་བཤད་པ་དང་། མིག་
མཐའི་མཆི་མ་འོད་ཆེམ་ཆེམ་དུ་སྣང་།
ཁོས“ཁྱེད་ནི་ཅི་འདྲའི་མི་བཟང་བོ་ཞིག་རེད་ཨང་།”ཞེས་བཤད།
མོའི་མིག་མཐར་མཆི་མ་འཁྱིལ་ཞོར “ང་བཟང་ངམ།” ཟེར་ལ།
སྐྱོ་སྡུག་འདྲེས་མའི་འཛུམ་མདངས་དེས་མོའི་ངོ་མདོག་རྣམ་པར་བཀྲ་
བར་གྱུར།
ནེ་ཁི་ལོ་བྷོ་ཧྥི་ཡིས“ངས་ཁྱེད་ལ་བདེ་མོ་འཇོག་མི་འདོད་དེ། ང་ད་
དུང་ཡང་ཁྱེད་ལ་ཐུག་འདོད་ཆེ།”ཞེས་བཤད།
མོས “ཁྱེད་རང་དགོངས་འགལ་མེད་པ་ཤོག” ཅེས་བཤད། སྐད་
གདངས་དམའ་དྲགས་པས་ཧ་ལམ་ཐོས་མི་ཐུབ་པའི་ཚོད་ཡིན། ཁོ་
གཉིས་ཀྱིས་ཕན་ཚུན་ལ་ཅེར་ནས་བསྡད། མོའི་ཡ་མཚན་པའི་གཟི་
ལོག་མིག་གིས་ལྟ་བའི་མིག་མདངས་ལས། མོས “ཁྱེད་རང་དགོངས་
འགལ་མེད་པ་ཤོག” ཅེས་པ་ལས “དེས་ན་ད་ནས་བཟུང་ངེད་གཉིས་
རང་སར་ཁ་བྲལ་བ་རེད།” མི་ཟེར་བའི་སྐབས་ཀྱི་སྐྱོ་སྡུག་གི་འཛུམ་
མདངས་ཁྲོད། ནེ་ཁི་ལོ་བྷོ་ཧྥི་ཡིས་བསམས་ན་མོས་བློ་ཐག་རྦད་གཅོད་
བྱས་པའི་རྒྱུ་རྐྱེན་ནི་ཕྱི་མ་དེའི་རྐྱེན་ཡིན་ལས་ཆེ་སྙམ།
མོ་ཁོ་ལ་དགའ་བ་ནི་ཁོ་དང་གཞི་གཅིག་ཏུ་བྱས་པས་རེད་ལ། དེ་
ལྟར་ཡིན་ཚེ་ཁོའི་མི་ཚེ་ལ་གཏོར་བརླག་གཏང་བར་བསམ་པ་རེད།
ཡང་མོ་དང་སེ་མོན་སོན་གཉེན་སྒྲིག་ན་ཁོ་ལ་ཡང་བསྐྱར་རང་དབང་
ཐོབ་ཐུབ། ད་ལྟ་མོ་རང་གི་རེ་འདུན་ལེགས་འགྲུབ་བྱུང་ཡོད་པས་
དགའ་སྤྲོ་ཚད་མེད་སྐྱེས་ཡོད་པ་དང་དེའི་ཞོར་དུ་ཁོ་དང་ཁ་འབྲལ་
དགོས་པས་ཡིད་སེམས་སྐྱོ་སྡུག་གིས་ཁེངས་འདུག
དྲུག
ནེ་ཁི་ལོ་བྷོ་ཧྥི་ཕྱིར་མགྲོན་ཁང་དུ་ལོག་རྗེས། ཡུན་རིང་བོར་ཁང་
བའི་ནང་ཕར་འགྲོ་ཚུར་འོངས་བྱེད་པ་ལས་གཉིད་མ་ཁུག ཁོ་དང་ཁཱ་
ཥོ་ཤཱ་ཡི་འབྲེལ་བ་ཡོངས་སུ་མཇུག་རྫོགས་པས་ད་ནས་བཟུང་ཁོས་མོ་
ལ་རོགས་རམ་དང་དོན་བྱ་ཅི་ཡང་སྒྲུབ་མི་དགོས། དེ་ལྟར་བསམ་བློ་
བཏང་ཚེ་ཁོའི་སེམས་པ་སྡུག་གིས་ཁེངས་པ་དང་ངོ་ནོངས་པར་གྱུར།
ཡིན་ཡང་དུས་ད་ལྟ་ཁོའི་ཡིད་སེམས་རབ་ཏུ་སྡུག་ལ་སྦྱོར་མཁན་ཁོ་
གཉིས་ཀྱི་འབྲེལ་བ་ཆད་སོང་བ་དེ་མིན་པར། དོན་གཞན་ཞིག་ད་
དུང་ཡང་ལྷག་ལུས་སུ་གྱུར་ཡོད་པས་མི་ཚད་སྔར་ལས་ལྷག་པའི་ངང་
ཁོ་ལ་མནར་གཅོད་བྱེད་ཀྱིན་པ་དེ་རེད། ཁོས་བྱ་ཐབས་གཞན་ཞིག་
ཅིས་ཀྱང་སྤྱོད་དགོས། ཉིན་འདི་དག་གི་རིང་དང་། ལྷག་པར་དུ་དེ་
རིང་བཙོན་ཁང་དུ་ཐོས་པ་ཙམ་གྱིས་སྐྲག་སྣང་སྐྱེ་བའི་ནག་ཉེས་དག་
རེད། སྙིང་ཉེ་བའི་ཁི་རེལ་ཋི་རྫོའོ་ཧྥི་ལ་བཟོས་པའི་ནག་ཉེས་མཐའ་
དག་ནི་ཆུ་ངན་ཐང་ཤོར་ལྟ་བུ་གྱུར་འདུག་པས། དེ་ལས་རྒྱལ་ཐུབ་
པའི་རེ་བ་མཐོང་མི་སྲིད་ལ་ཐ་ན་དེ་ལས་ཇི་ལྟར་རྒྱལ་བའང་ཤེས་མི་
སྲིད། ཁོའི་མིག་ལམ་དུ་མི་སྟོང་ཕྲག་མང་བོའི་གྲུབ་གཟུགས་མངོན་
འོང་། གདུག་རྩུབ་ཆེ་བའི་དམག་དཔོན་དང་གཞུང་གཏུག་པ། བཙོན་
ཁང་གི་འགན་འཛིན་པ་ཚོས་ཁོ་ཚོ་ནད་དུག་གིས་ཁེངས་པའི་མཁའ་
དབུགས་ནང་བཅུག་ནས་མནར་གཅོད་གཏོང་བཞིན་ཡོད། ཁོས་རང་
མོས་བག་མེད་དང་དཔོན་པོ་ལ་གཤེ་གཤེ་གཏོང་མཁན་གྱི་བགྲེས་པོ་
དེ་སྨྱོན་པ་ཞིག་ཏུ་བསམ་པ་ཡིད་ལ་དྲན་པ་དང་། ཁོས་ཀྱང་ད་དུང་ཞེ་
སྡང་སེམས་སུ་ཉར་ནས་འཆི་ལམ་དུ་བརྫངས་པའི་ཁི་རེལ་ཋི་རྫོའོ་ཧྥི་
ཡི་བེམ་པོ་དེ་བེམ་པོ་འགའི་གྲལ་དུ་ཞལ་གཟུགས་མིག་ལ་མཛེས་པོ་
དང་ངོ་མདངས་སེར་པོར་གྱུར་འདུག་པའང་ཡིད་ལ་དྲན། དོན་དངོས་
སུ་ནེ་ཁི་ལོ་བྷོ་ཧྥི་སྨྱོས་པ་ཡིན་ནམ་ཡང་ན་རང་ཉིད་མི་ཆེན་དཔོན་
ཆེན་དུ་རློམ་ནས་ལྐོག་གཡོ་སྒྲུབ་མཁན་དག་སྨྱོས་པ་ཡིན་ནམ། དྲི་བ་
རྙིང་བ་དེ་དུས་ད་ལྟ་ཨུ་ཚུགས་ཚ་པོ་དང་བཅས་ཁོའི་མདུན་དུ་ལྷགས་
ནས་ཁོ་ལ་དྲིས་ལན་འདེབས་པའི་རེ་བ་བཏོན།
ཁོ་ཕར་འགྲོ་ཚུར་འོང་བྱས་ནས་ཅུང་ཨ་ཐང་ཆད་འདུག བསམ་
བློ་བཏང་དྲགས་པས་ཨ་ཐང་ཆད་འདུག་པས་གློག་སྒྲོན་དང་ཉེ་བའི་
འབོལ་ཁྲིའི་སྟེང་བསྡད། གང་འདོད་དུ་དམ་པའི་གསུང་རབ་ཅིག་གི་
ཁ་ཕྱེ་བྱུང་། གསུང་རབ་དེ་ནི་ད་གན་ཁོས་ཁུག་མར་གཙང་སེལ་བྱེད་
སྐབས་མདུན་ཅོག་སྟེང་ལྷུང་ནས་དེ་གར་བཞག་པ་ཞིག་རེད། ཁོས་
“དྲི་བ་གང་རུང་ལ་དེ་གར་ཐག་གཅོད་བྱ་ཐུབ་པའི་བཤད་རྒྱུན་ཡོད།”
ཅེས་བསམ་བཞིན་གསུང་རབ་དེའི་ཁ་ཕྱེ་ནས་ཀློག་མགོ་བརྩམས།
དེ་ནི《 མ་ཐའེ་ཡི་གསུང་རབ》 ༔ཀྱི་ས་བཅད་བཅོ་བརྒྱད་པ་ཡིན་
འདུག
ནེ་ཁི་ལོ་བྷོ་ཧྥི་ཡིས་“འདི་འདྲ་ཞིག་ཡིན་ནམ།” ཞེས་ཡིག་འབྲུ་
དེ་དག་བཀླགས་ཚར་རྗེས། སྐད་གདངས་མཐོན་པོས་གློ་བུར་དེ་ལྟར་
བཤད། དེའི་འཕྲོར་སྐད་སྒྲ་དེས་ཁོའི་སེམས་སུ “རེད། འདི་འདྲ་ཞིག་
མ་གཏོགས་མིན།”ཞེས་ཕྱིར་ལན་བཏབ།
ནེ་ཁི་ལོ་བྷོ་ཧྥི་ཡང་སེམས་ཀྱི་བདེ་སྐྱིད་སྙེག་མཁན་དག་ལ་འཕྲད་
ཀྱིན་པའི་གནད་དོན་དག་ལ་འཕྲད་ཀྱིན་ཡོད། ཁོ་རང་ལ་ཡ་མཚན་
པ་དང་ཁུངས་མེད་ལུང་མེད། ཐ་ན་དགོད་བྲོ་བར་འདོད་པའི་བསམ་
བློའི་ལྟ་བ་དེ་དག་འཚོ་བའི་ཁྲོད་ཡུན་གྱིས་ལུགས་མཐུན་དོན་གནས་
ཡིན་པ་ར་སྤྲོད་བྱུང་བ་རེད་ལ། ནམ་ཞིག་གི་དུས་སུ་ཁོའི་སེམས་སུ་
གནས་ལུགས་དེ་ནི་སྤྱིར་བཏང་ཞིག་ཡིན་པ་ལས་དོགས་ཟོན་ཅི་ཡང་
བྱ་མི་དགོས་པའི་བདེན་དོན་ཞིག་ཡིན་པ་གློ་བུར་བསམས་བྱུང་། ད་
ལྟ་ཁོས་ཀྱང་ཏོག་ཙམ་རྟོགས་ཡོད་དེ། མི་རྣམས་ཀྱིས་དཀའ་སྡུག་ཚད་
མེད་མྱོང་བཞིན་པ་ཐོས་པ་ཙམ་གྱིས་སྐྲག་སྣང་སྐྱེ་བས་ནག་ཉེས་དེ་
དག་ལས་གཡོལ་ཐབས་བྱེད་དགོས་ན། ཆེས་བཟང་བའི་ཐབས་ཤེས་ནི།
དཀོན་མཆོག་གི་མདུན་དུ་རང་ཉིད་ལ་ཉེས་པ་ཡོད་པ་ནམ་ཡང་ཁས་
ལེན་བྱ་དགོས། དེ་བས་གཞན་ལ་ཉེས་ཆད་གཅོད་མི་འོས་ལ། གཞན་
ལ་ཡོ་བསྲང་ལེགས་བཅོས་ཀྱང་བྱ་ཐབས་མེད། ད་ལྟ་ཁོས་གཞི་
ནས་རྟོགས་ཡོད། ས་ཆ་སོ་སོའི་བཙོན་ཁང་དུ་ཁོས་དངོས་སུ་མཐོང་
བའི་སྐྲག་སྣང་སྐྱེ་བའི་ནག་ཉེས་ཆེན་པོ་དང་ནག་ཉེས་དེ་དག་བསྐྲུན་
མཁན་ཚོ་ལ་སྣང་དོགས་ཅི་ཡང་མེད་པར་སྒམ་བརླིང་གིས་མངོན་
པའི་རྣམ་འགྱུར་དེ་དག་ལས། ཁོ་ཚོས་སྒྲུབ་མི་འོས་པའི་དོན་ཞིག་
བསྒྲུབ་འདོད་པས་རེད། ཁོ་ཚོས་ནག་ཉེས་བསགས་པས་ཁོ་ཚོ་ནི་ཉེས་
ཅན་པ་ཡིན་རུང་། ཁོ་ཚོས་རང་གི་བསགས་པའི་ནག་ཉེས་ལ་བཟོ་
བཅོས་རྒྱག་འདོད་པ་རེད། རུལ་སླད་ངན་ལྷུང་དུ་གྱུར་པ་ཞིག་གིས་
རུལ་སླད་ངན་ལྷུང་བ་ཞིག་ཡོ་བསྲང་བྱ་རྒྱུ་མ་ཟད། ཨུ་ཚུགས་མཐའ་
འཁྱོངས་ཀྱི་ཐབས་ལམ་སྤྱོད་ཅི་ཐབས་ཀྱིས་རང་གི་དམིགས་འབེན་
འགྲུབ་འདོད་པ་རེད། དེ་ལྟར་ཡིན་པས་དངུལ་དཀོན་པ་དང་རྒྱུ་ལ་སྲེད་
པ་ཆེ་བའི་མི་དག་གིས་ལུགས་འགལ་གྱིས་མི་ལ་ཉེས་ཆད་གཅོད་པ་
དང་མི་ལ་ཡོ་བསྲང་བྱེད་པའི་རིགས་སུ་བརྩིས་པས་རང་ཉིད་སྔར་ལས་
རུལ་སླད་ངན་ལྷུང་དུ་གྱུར་པ་དང་མཉམ་དུ་རྒྱུན་མ་ཆད་པར་དཀའ་
སྡུག་ཚད་མེད་མྱོང་བཞིན་པའི་མི་ལ་རུལ་བཟོ་བྱེད་པའི་མཇུག་འབྲས་
བྱུང་བ་རེད། ཁོས་ད་ལྟ་ད་གཟོད་མིག་འདྲིས་རྣར་འཇགས་སུ་གྱུར་
པའི་ཡ་ང་ཡིད་སྐྱོ་བའི་དོན་དག་དེ་དག་ཇི་ལྟར་བྱུང་བ་དང་ཡང་དེ་
དག་ཇི་ལྟར་རྩད་མེད་དུ་གཏོང་རྒྱུ་ཤེས་པ་རེད། ཁོས་མ་རྙེད་པའི་དྲི་
བ་དེའི་ལན་ལ་ཁི་རའེ་སི་ཋི་ཡིས་ཕེས་ཋིར་ལ་བཤད་པའི་ངག་སྒྲོས་
དེ་ཡིན་འདུག ནམ་ཡང་སྐྱེ་བོ་ཡོད་ཚད་གུ་ཡངས་སུ་གཏང་དགོས།
དུས་ནམ་ཡང་མི་ལ་གུ་ཡངས་སུ་གཏང་དགོས། འཇིག་རྟེན་ན་སྐྱོན་
མེད་པའི་མི་ཞིག་ཡོད་མི་སྲིད་པས། མི་ལ་ཉེས་ཆད་གཅོད་པ་དང་
གཞན་པར་སྐྱོན་སེལ་ཡང་ཐུབ་ཅེས་པ་དེ་རེད།
ནེ་ཁི་ལོ་བྷོ་ཧྥི་ཡིས “བྱ་དངོས་ཡོད་ཚད་དེ་འདྲའི་ལས་སླ་མོ་ཞིག་
ཡིན་ནམ།” ཞེས་རང་ལ་དེ་ལྟར་བཤད། ཁོ་རང་ལ་གོམས་ལོབས་སུ་
གྱུར་པའི་བཤད་སྟངས་དང་ལྡོག་ཟླ་གྱུར་ཡོད་རུང་། དང་ཐོག་བསམ་
ན་ཁྱད་མཚར་བོ་ཡིན་སྙམ་ནའང་འགྲེལ་བཤད་རྒྱག་སྟངས་དེ་ནི་དོན་
དངོས་སུ་འཁྲུལ་མེད་ཡང་དག་ཡིན་འདུག དེ་གཞུང་ལུགས་དང་
ལག་ལེན་གང་ལས་ཀྱང་དེ་འདྲ་ཡིན་འདུག ནག་ཉེས་གསོག་མཁན་
ལ་ཆམ་ཕམ་ཇི་ལྟར་གཏོང་དགོས་སམ། ཁོ་ཚོས་བཟོས་པའི་ནག་ཉེས་
མཐའ་དག་རྒྱ་ཡན་དུ་གཏོང་རྒྱུ་ཡིན་ནམ། འདི་ལྟ་བུའི་ངོ་རྒོལ་སློག་
སྟངས་ཀྱིས་ཀྱང་ཁོ་རང་སྡུག་ལ་སྦྱོར་མི་སྲིད། ཉེས་ཆད་བཅད་ན་ཉེས་
ཁྲིམས་ཇེ་ཡང་དུ་གཏོང་བ་དང་ནག་ཉེས་བསྒྱུར་བཅོས་བྱ་ཐུབ། དེ་ལྟ་
བུའི་དགག་ལན་ལ་གནས་ལུགས་ཅུང་ཟད་ལྡན་པ་རེད། དོན་དངོས་
ལས་ར་འཕྲོད་པ་ལྟར་ན་གནས་ཚུལ་དེ་དག་ལྡོག་ཕྱོགས་སུ་གྱུར་
འདུག མི་སྐོར་ཞིག་གིས་མི་སྐོར་ཞིག་བསྒྱུར་བཅོས་བྱ་རྒྱུའི་དབང་
ཤུགས་མི་ལྡན་པས་རེད། དེ་ལ་ཆེས་ཁྲིམས་མཐུན་གྱི་བྱ་ཐབས་ཤིག་
སྤྱོད་དགོས་ཚེ་ཕན་ལས་གནོད་མང་བས། གདུག་རྩུབ་ལྡན་པའི་བྱ་
དངོས་དག་མཚམས་འཇོག་བྱས་ན་བཟང་།
“ལོ་ངོ་བརྒྱ་ཕྲག་དུ་མའི་རིང་ལ་ཁྱོད་ཅག་གིས་རང་གི་འདོད་མོས་
ལྟར་ནག་ཉེས་བཟོས་ཡོད་སྙམ་པའི་མི་དག་སྡུག་ལ་སྦྱར་བ་རེད། དེ་
ལྟར་ཡིན་རུང་། མི་དེ་དག་རྩད་རྫོགས་བྱས་ཡོད་དམ། ཤུལ་མེད་རྩད་
རྫོགས་བྱ་རྒྱུ་ཕར་ཞོག་དེ་ལས་ལྡོག་སྟེ། མི་གྲངས་ཇེ་མང་དུ་གྱུར་འདུག
རྒྱུ་མཚན་དེའི་དབང་གིས་ཉེས་ཆད་བཅད་པས་རུལ་སུང་དུ་གྱུར་པའི་
ཉེས་ཅན་སྐོར་ཞིག་ཇེ་མང་དུ་ཕྱིན་འདུག་པ་དང་། དེ་མིན་ད་དུང་
གཞན་ལ་འདྲི་གཅོད་དང་ཉེས་ཆད་བཅད་པས་རང་ཡང་ངན་རུལ་དུ་
གྱུར་པའི་གཡོ་ཟོལ་ཆེ་བའི་མི་སྐོར་ཞིག་ཇེ་མང་དུ་བཏང་བྱུང་ལ། ཡང་
གཅིག་བཤད་ན། འདྲི་གཅོད་དཔོན་དང་གཞུང་གཏུག་པ། མྱུལ་ཞིབ་
འདྲི་གཅོད་དཔོན་དང་བཙོན་ཁང་གི་དཔོན་ཆུང་དག་རེད།”
ད་ལྟ་ནེ་ཁི་ལོ་བྷོ་ཧྥི་ཡིས་སྤྱི་ཚོགས་དང་སྤྱི་ཚོགས་ཀྱི་སྒྲིག་ལམ་
རྒྱུན་སྐྱོང་བྱ་ཐུབ་པ་ནི་ཁྲིམས་ལུགས་ཀྱིས་སྲུང་སྐྱོབ་ཐོབ་པའི་ཉེས་
ཅན་ལ་འདྲི་གཅོད་དང་ཡང་ན་གཞན་པར་ཉེས་ཆད་བཅད་པ་ལས་
བྱུང་བ་ཞིག་མིན་པར། རུལ་སུངས་ཀྱི་སྣང་ཚུལ་གནས་ནའང་མི་
རྣམས་ཀྱིས་སྔར་བཞིན་ཕན་ཚུན་ལ་དུང་བ་ཟབ་མོ་བཅངས་པ་ལས་
བྱུང་བ་ཤེས་ཡོད།
ནེ་ཁི་ལོ་བྷོ་ཧྥི་ཡིས་དམ་པའི་གསུང་རབ་དེ་ལས་དེ་ལྟ་བུའི་བསམ་
བློ་ལ་ར་འཕྲོད་ཐུབ་པའི་ཡིག་འབྲུ་མཐོང་ན་བསམས་པས། གསུང་
རབ་གྱི་མགོ་ནས་ཀློག་མགོ་བརྩམས། ཁོས་རི་འཛེག་ཀུན་སྦྱོང་ཀློག་
སྐབས་སེམས་འགུལ་ཐེབས་པ་དང་། དེ་རིང་ཐེངས་དང་པོར་བསླབ་
འདོམས་དེ་ནི་ལྐོག་གྱུར་གྱི་བསམ་བློ་བཟང་བོ་ཞིག་ཡིན་པ་ཤེས། དེ་
ལས་བསྟན་པའི་རེ་འདུན་མང་ཆེ་བའང་མངོན་འགྱུར་བྱེད་དཀའ་བ་
ཞིག་མིན་ལ། དེ་ལས་ལྡོག་སྟེ་སྟབས་བདེ་གོ་སླ་ཞིང་དངོས་གནས་
ལག་ལེན་བྱེད་སླ་བའི་འདུལ་ཁྲིམས་དག་རེད། འདུལ་ཁྲིམས་དེ་དག་
ལག་བསྟར་བྱས་ཚེ། དེ་ནི་གཞི་ནས་ལག་བསྟར་བྱེད་སླ་བ་ཞིག་རེད།
མིའི་རིགས་ཀྱི་སྤྱི་ཚོགས་ལ་རྣམ་པ་གསར་བའི་གོ་རིམ་འབྱུང་ངེས་ལ།
དེའི་སྐབས་སུ་ནེ་ཁི་ལོ་བྷོ་ཧྥི་ཁོ་ན་མ་ཡིན་པར་རྩུབ་སྤྱོད་སྣ་ཚོགས་
རང་འགུལ་གྱིས་རྩ་བ་ནས་མེད་པར་བཟོ་སྲིད་ལ། མིའི་རིགས་ཀྱི་
ཆེས་བླ་ན་མེད་པའི་བདེ་སྐྱིད་ཀྱི་ཞིང་ཁམས་ཀྱང་ས་གཞི་ཆེན་པོར་
འཛུགས་ཐུབ་ཅིང་དེ་མངོན་འགྱུར་ཡང་བྱ་ཐུབ།
“བལྟས་ཚོད་ལ་དེ་ནི་བདག་གི་ཚེ་གང་བོའི་ལས་དོན་ཡིན།
གཅིག་སྒྲུབ་ཚར་དུས་ཡང་བསྐྱར་གཞན་ཞིག་སྒྲུབ་དགོས།’
དོ་དགོང་ནས་བཟུང་། ནེ་ཁི་ལོ་བྷཻ་ཧྥི་ཡིས་འཚོ་བ་གསར་བ་ཞིག་
རོལ་མགོ་བརྩམས། དེ་ནི་ཁོ་རང་ཁོར་ཡུག་གསར་བར་གནས་པ་
ཙམ་མ་ཡིན་པར་དུས་ད་ནས་བཟུང་ཁོ་ལ་འཕྲད་པའི་བྱ་དངོས་ཡོད་
དོ་ཅོག་ཡིན། བྱ་དངོས་དེ་དག་དང་འཕྲད་པ་ཁོ་ལ་མཚོན་ན་སྔོན་ཆད་
དང་རྦད་དེ་མི་འདྲ་བའི་དོན་སྙིང་ལྡན་པ་རེད། ཁོའི་འཚོ་བའི་ཁྲོད་ཀྱི་
དུས་རིམ་གསར་བ་དེ་ཇི་ལྟར་མཇུག་རྫོགས་རྒྱུ་ནི་མ་འོངས་པའི་དུས་
ཚོད་ཀྱིས་ར་སྤྲོད་བྱ་ཐུབ་བོ། །